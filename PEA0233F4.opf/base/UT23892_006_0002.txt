༄༅། །དཔལ་འཁོར་ལོ་སྡོམ་པ་དང་ནག་པོ་ཆེན་པོ་སྒྲུབ་པའི་ལས་རིམ་གསལ་བར་བྱེད་པའི་སྒྲོན་མེ་ཞེས་བྱ་བ་བཞུགས་སོ། 

བླ་མ་དང་ལྷག་པའི་ལྷ་ལ་ཕྱག་འཚལ་ལོ། །དུས་གསུམ་སངས་རྒྱས་ཀུན་འདུས་བླ་མ་དང༌། །བདེ་སྟོང་ལྷན་ཅིག་སྐྱེས་པའི་ཡི་དམ་ལ། །ལུས་ངག་ཡིད་གསུམ་གུས་པས་ཕྱག་འཚལ་ནས། །དེ་ཉིད་སྒྲུབ་པའི་ལས་རིམ་གསལ་སྒྲོན་བྲི། །དཔལ་འཁོར་ལོ་སྡོམ་པ་དང་ནག་པོ་ཆེན་པོའི་དཀྱིལ་འཁོར་དུ་དབང་ཐོབ་ཅིང༌། དམ་ཚིག་དང་སྡོམ་པ་ལྡན་པའི་རྣལ་འབྱོར་པས། ཡིད་དང་མཐུན་པའི་བསྟི་གནས་སུ། བླ་མ་ཡི་དམ་ཆོས་སྐྱོང་སྲུང་མ་རྣམས་ཀྱི་རྟེན་བཀྲམ། མཆོད་གཏོར་རྒྱས་པར་བཤམས། ལས་གཏོར་ཆ་གསུམ་རོལ་མོ་རྣམས་ཚོགས་པར་བྱས་ལ། ལས་བྱེད་པས་ཕྱག་གསུམ་འཚལ་ལ་གཏོར་མ་གོང་མ་རྣམས་ལ་ཟུར་སྔོས་མཛད་ནས། སྐབས་སུ་བབ་ཙ་གཏོར་ཆུང་གི་བྱིན་རླབས་ཀྱང་མཛད་པར་ཞུ་ཞེས་བརྗོད། དེ་ནས་སྒྲུབ་པ་པོས་མདུན་གྱི་ནམ་མཁར་སྐྱབས་ཡུལ་གསལ་གདབ་ལ། བདག་གཞན་ཁམས་གསུམ་འགྲོ་བ་རིགས་དྲུག་མ་ཚོགས་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་ཡི་དམ་རྒྱལ་བའི་དཀྱིལ་འཁོར་གྱི་ལྷ་ཚོགས་རྣམས་ལ་སྐྱབས་སུ་མཆིའོ། །བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ལན་གསུམ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག

།ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག །ལན་གསུམ། རང་ཉིད་སྐད་ཅིག་གིས་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་ཁྲག་འཛིན་པས་འཁྱུད་པའི་གཟུགས་ཀྱི་ཕུང་པོ་ལ་རྣམ་པར་སྣང་མཛད། ཚོར་བའི་ཕུང་པོ་ལ་རྡོ་རྗེ་ཉི་མ། འདུ་ཤེས་ཀྱི་ཕུང་པོ་ལ་པདྨ་གར་གྱི་དབང་ཕྱུག འདུ་བྱེད་ཀྱི་ཕུང་པོ་ལ་རྡོ་རྗེ་རྒྱལ་པོ། རྣམ་པར་ཤེས་པའི་ཕུང་པོ་ལ་རྡོ་རྗེ་སེམས་དཔའ་སྟེ་བཅོམ་ལྡན་འདས་དེ་བཞིན་གཤེགས་པ་རྒྱལ་བ་རིགས་ལྔའི་བདག་ཉིད་དུ་གྱུར། ནང་མཆོད་བྱིན་གྱིས་རླབས་པ་ནི། ཨོཾ་སུཾ་བྷ་ནི་སུཾ་བྷ་ནི་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞ་གྲྀ་ཧྞ་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུྂ་ཧཱུྂ་ཕཊ྄། ཨོཾ་ཨཱ་ན་ཡ་ཧོཿ བྷ་ག་ཝཱན། བིདྱཱ་རཱ་ཛ་ཧཱུྂ་ཧཱུྂ་ཕཊ྄། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ཁ་དོག་སྔོན་པོ་གཞུ་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་རཾ་གྱིས་མཚན་པ། དེའི་སྟེང་དུ་ཀཾ་ལས་མི་མགོའི་སྒྱེད་པུ་གསུམ་ལ་གནས་པའི་ཨཱཿལས་ཐོད་པ་དུམ་བུ་གཅིག་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་དབུས་སུ་ཧཱུྂ་ལས་དྲི་ཆུ་ཧཱུྂ་གིས་མཚན་པ། ཤར་དུ་ཨོཾ་ལས་དྲི་ཆེན་ཨོཾ་གྱིས་མཚན་པ། བྱང་དུ་ཁཾ་ལས་ཀླད་པ་ཁཾ་གྱིས་མཚན་པ། ནུབ་ཏུ་ཨཾ་ལས་བྱང་སེམས་ཨཾ་གྱིས་མཚན་པ། ལྷོར་ཏྲཱཾ་ལས་རཀྟ་ཏྲཱཾ་གྱིས་མཚན་པ། དེའི་སྟེང་གི་དབུས་སུ་ཧཱུྂ་ལས་མིའི་ཤ་ཧཱུྂ་གིས་མཚན་པ། ཤར་ལྷོར་ལཱཾ་ལས་བ་གླང་གི་ཤ་ལཱཾ་གྱིས་མཚན་པ། ལྷོ་ནུབ་ཏུ་མཱཾ་ལས་ཁྱིའི་ཤ་མཱཾ་གྱིས་མཚན་པ། ནུབ་བྱང་དུ་པཱཾ་ལས་གླང་པོ་ཆེའི་ཤ་པཱཾ་གྱིས་མཚན་པ། བྱང་ཤར་དུ་ཏཱཾ་ལས་རྟའི་ཤ་ཏཱཾ་གྱིས་མཚན་པ།

འོག་གི་རླུང་གཡོས་མེ་སྦར། ཐོད་པ་དྲོས་རྫས་ཡི་གེ་དང་བཅས་པ་ཞུ་ཞིང་ཁོལ་བས་ཉི་མ་འཆར་ཀའི་མདོག་ལྟར་དམར་སེར་དུ་གྱུར། དེའི་སྟེང་དུ་ཁ་ཆོད་ཀྱི་ཚུལ་དུ་ཟླ་བའི་དཀྱིལ་འཁོར། དེའི་སྟེང་དུ་ཧཱུྂ་སྔོན་པོ། ཨཱཿདམར་པོ། ཨོཾ་དཀར་པོ་གསུམ་ལས་འོད་ཟེར་འཕྲོས་པས། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྐུ་གསུང་ཐུགས་ཡི་གེ་གསུམ་གྱི་རྣམ་པར་བཀུག ཡེ་ཤེས་ཀྱི་བདུད་རྩིར་གྱུར། ཡི་གེ་གསུམ་ལ་ཐིམ། རིམ་གྱིས་ཞུ་ཟླ་བ་ལ་ཐིམ། ཟླ་བ་བདུད་རྩིའི་རང་བཞིན་དུ་གྱུར་པས། དམ་ཚིག་གི་བདུད་རྩི་དང་ཐ་མི་དད་དུ་འདྲེས་པས། བདུད་རྩིའི་རྒྱ་མཚོ་ཁ་དོག་དཀར་བ། རེག་བྱ་བསིལ་བ། རོ་མངར་བ། ནུས་མཐུ་ཕུན་སུམ་ཚོགས་པར་གྱུར། ཨོཾ་ཨཱཿཧཱུྂ། ལན་གསུམ་བརྗོད། མཆོད་པ་བྱིན་གྱིས་རླབས་པ་ནི། ཨོཾ་སུཾ་བྷ་ནི་སུཾ་བྷ་ནི་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞ་གྲྀ་ཧྞ་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུྂ་ཧཱུྂ་ཕཊ྄། ཨོཾ་ཨཱ་ན་ཡ་ཧོཿ བྷ་ག་ཝཱན། བི་དྱཱ་རཱ་ཛ་ཧཱུྂ་ཧཱུྂ་ཕཊ྄། བསངས། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཿསྭ་བྷཱ་ཝ་ཤུདྡྷོ྅ཧཾ། སྦྱངས། སྟོང་པ་ཉིད་དུ་གྱུར། སྟོང་པའི་ངང་ལས་ཀཾ་ལས་བྱུང་བའི་མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་བྱུང་བའི་ཐོད་པ་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྂ་ལས་བྱུང་བའི་མཆོད་རྫས་རྣམས་རང་བཞིན་སྟོང་པ། རྣམ་པ་མཆོད་རྫས། བྱེད་ལས་ཟག་མེད་ཀྱི་བདེ་བ་བསྐྱེད་ནུས་པའི་མཆོད་སྤྲིན་བསམ་གྱིས་མི་ཁྱབ་པར་གྱུར། ཨོཾ་བཛྲ་ཨརྒྷཾ་ཨཱཿཧཱུྂ། ཨོཾ་བཛྲ་པཱ་དྱཾ་ཨཱཿཧཱུྂ། ཨོཾ་བཛྲ་པུཥྤཾ་ཨཱཿཧཱུྂ། ཨོཾ་བཛྲ་དྷུ་པཾ་ཨཱཿཧཱུྂ། ཨོཾ་བཛྲ་ཨཱ་ལོ་ཀཾ་ཨཱཿཧཱུྂ། ཨོཾ་བཛྲ་གནྡྷཾ་ཨཱཿཧཱུྂ། ཨོཾ་བཛྲ་ནཻ་ཝི་དྱཾ་ཨཱ་ཧཱུྂ། ཨོཾ་བཛྲ་ཤཔད་ཨཱཿཧཱུྂ། ནང་གཏོར་བྱིན་གྱིས་རླབས་པ་ནི། ཨོཾ་སུཾ་བྷ་ནི་སུཾ་བྷ་ནི་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞ་གྲྀ་ཧྞ་ཧཱུྂ་ཧཱུྂ་ཕཊ྄།

ཨོཾ་གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུྂ་ཧཱུྂ་ཕཊ྄། ཨོཾ་ཨཱ་ན་ཡ་ཧོཿ བྷ་ག་ཝཱན། བི་དྱཱ་རཱ་ཛ་ཧཱུྂ་ཧཱུྂ་ཕཊ྄། བསངས། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། སྟོང་པར་སྦྱངས། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ཁ་དོག་སྔོན་པོ་གཞུ་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་རཾ་གྱིས་མཚན་པ། དེའི་སྟེང་དུ་ཀཾ་ལས་མི་མགོའི་སྒྱེད་པུ་གསུམ་ལ་གནས་པའི་ཨ་ལས་ཐོད་པ་དུམ་བུ་གཅིག་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་དབུས་སུ་ཧཱུྂ་ལས་དྲི་ཆུ་ཧཱུྂ་གིས་མཚན་པ། ཤར་དུ་ཨོཾ་ལས་དྲི་ཆེན་ཨོཾ་གྱིས་མཚན་པ། བྱང་དུ་ཁཾ་ལས་ཀླད་པ་ཁཾ་གྱིས་མཚན་པ། ནུབ་ཏུ་ཨཾ་ལས་བྱང་སེམས་ཨཾ་གྱིས་མཚན་པ། ལྷོར་ཏྲཱཾ་ལས་རཀྟ་ཏྲཱཾ་གྱིས་མཚན་པ། དེའི་སྟེང་གི་དབུས་སུ་ཧཱུྂ་ལས་མིའི་ཤ་ཧཱུྂ་གིས་མཚན་པ། ཤར་ལྷོར་ལཱཾ་ལས་བ་གླང་གི་ཤ་ལཱཾ་གྱིས་མཚན་པ། ལྷོ་ནུབ་ཏུ་མཱཾ་ལས་ཁྱིའི་ཤ་མཱཾཾ་གྱིས་མཚན་པ། ནུབ་བྱང་དུ་པཱཾཾ་ལས་གླང་པོ་ཆེའི་ཤ་པཱཾ་གྱིས་མཚན་པ། བྱང་ཤར་དུ་ཏཱཾ་ལས་རྟའི་ཤ་ཏཱཾ་གྱིས་མཚན་པ། འོག་གི་རླུང་གཡོས་མེ་སྦར། ཐོད་པ་དྲོས་རྫས་ཡི་གེ་དང་བཅས་པ་ཞུ་ཞིང་ཁོལ་བས་ཉི་མ་འཆར་ཀའི་མདོག་ལྟར་དམར་སེར་དུ་གྱུར། དེའི་སྟེང་དུ་ཁ་ཆོད་ཀྱི་ཚུལ་དུ་ཟླ་བའི་དཀྱིལ་འཁོར། དེའི་སྟེང་དུ་ཧཱུྂ་སྔོན་པོ། ཨཱཿདམར་པོ། ཨོཾ་དཀར་པོ་གསུམ་ལས་འོད་ཟེར་འཕྲོས་པས། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྐུ་གསུང་ཐུགས་ཡི་གེ་གསུམ་གྱི་རྣམ་པར་བཀུག ཡེ་ཤེས་ཀྱི་བདུད་རྩིར་གྱུར། ཡི་གེ་གསུམ་ལ་ཐིམ། རིམ་གྱིས་ཞུ་ཟླ་བ་ལ་ཐིམ། ཟླ་བ་བདུད་རྩིའི་རང་བཞིན་དུ་གྱུར་པས། དམ་ཚིག་གི་བདུད་རྩི་དང་ཐ་མི་དད་དུ་འདྲེས་པས། བདུད་རྩིའི་རྒྱ་མཚོ་ཁ་དོག་དཀར་བ། རེག་བྱ་བསིལ་བ། རོ་མངར་བ། ནུས་མཐུ་ཕུན་སུམ་ཚོགས་པར་གྱུར།

ཨོཾ་ཨཱཿཧཱུྂ། ཨོཾ་ཨཱཿཧཱུྂ་ཧ་ཧོཿཧྲཱིཿ ཕཻཾ་ཅེས་མདུན་གྱི་ནམ་མཁར་གཏོར་འགྲོན་སྤྱན་དྲངས། ལྗགས་རྡོ་རྗེའི་སྦུ་གུས་དྲངས་ནས་གསོལ་བར་གྱུར་པར་བསམ། པདྨ་ཀ་མ་ལཱ་ཡ་སྟྭཾ། ཨོཾ་ཨཱཿཧཱུྂ། གུ་རུ། རཏྣ། བུདྡྷ། དྷརྨ། སངྒྷ། བོ་དྷི་ས་ཏྭ་ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི། དྲིན་ཅན་རྩ་བའི་བླ་མ། བརྒྱུད་པའི་བླ་མ། བཀའ་བརྒྱུད་བླ་མ། སྒྲུབ་བརྒྱུད་བླ་མ། གུ་རུ་ཞི་དྲག རྒྱལ་བ་དགོངས་བརྒྱུད་བླ་མ། རིག་འཛིན་བརྡ་བརྒྱུད་བླ་མ། གང་ཟག་སྙན་བརྒྱུད་བླ་མ། མཁན་བརྒྱུད། སློབ་བརྒྱུད། བདེ་དགྱེས་བརྒྱུད་པ། ཆོས་སྐྱོང་བརྒྱུད་པ། ནཱ་རོ་བརྒྱུད་པ། ནི་གུ་བརྒྱུད་པ། བསྙེན་བསྒྲུབ་རྒྱུད་པ། སྦྱོར་དྲུག་བརྒྱུད་པ། རྫོགས་ཆེན་བརྒྱུད་པ། ཞི་བྱེད་བརྒྱུད་པ། གཅོད་ཡུལ་བརྒྱུད་པ། དམར་ཁྲིད་བརྒྱུད་པ། མོས་གུས་བརྒྱུད་པ། ལྔ་ལྡན་བརྒྱུད་པ། གཞན་ཡང་དབང་བསྐུར་རྒྱུད་བཤད་མན་ངག་གཞུང་འགྲེལ་ཐོབ་པའི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི། བདག་གཞན་སེམས་ཅན་ཐམས་ཅད་ཀྱི་རྒྱུད་ལ་ཚོགས་གཉིས་རྫོགས། སྒྲིབ་གཉིས་བྱང༌། ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་མཛད་དུ་གསོལ། ཨོཾ་ཨཱཿཧཱུྂ། ཨོཾ་ཧྲཱིཿཧ་ཧ་ཧུཾ་ཧཱུྂ་ཕཊ྄྄། ཨོཾ་བཛྲ་བཻ་རོ་ཙ་ནཱི་ཧུཾ་ཧཱུྂ་ཕཊ྄྄། ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱཿཎཱཾ་ཨཱ་དྱཱ་ནུཏྤནྣ་ཏྭཏ་ཨོཾ་ཨཱཿཧཱུྂ། འཁོར་ལོ་སྡོམ་པ། དགྱེས་པ་རྡོ་རྗེ། གསང་བ་འདུས་པ། དུས་ཀྱི་འཁོར་ལོ། མ་ཧཱ་མ་ཡ། སངས་རྒྱས་ཐོད་པ། གཤེད་དམར། དགྲ་ནག འཇིགས་བྱེད། ཚེ་དཔག་མེད། ཕ་རྒྱུད། མ་རྒྱུད། བྱ་རྒྱུད། སྤྱོད་རྒྱུད། རྣལ་འབྱོར་རྒྱུད། རྣལ་འབྱོར་བླ་ན་མེད་པའི་རྒྱུད་ལ་སོགས་པ་རྒྱུད་སྡེ་ཆེན་པོ་བཞིའི་ལྷ་ཚོགས་རྣམས་ཀྱི་ཞལ་དུ་ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི། སྐུ་གསུང་ཐུགས་ཀྱི་རྒྱུད་མཉེས་ཤིང་ཚིམ་ནས། བདག་གཞན་རྣམས་ཀྱི་རྒྱུད་ལ་བསྐྱེད་རྫོགས་ཟབ་མོའི་ཏིང་ངེ་འཛིན་ཁྱད་ཅན་སྐྱེ་བ་དང༌།

མཆོག་དང་ཐུན་མོང་གི་དངོས་གྲུབ་དམ་པ་བསྩལ་དུ་གསོལ་ལོ། ཨོཾ་མ་ཧཱ་ཀཱ་ལ་ཧཱུྂ་ཕཊ྄། ཨོཾ་བཛྲ་མ་ཧཱ་ཀཱ་ལ་ཀ་ཝུ་ཝ་མ་ཧཱ་ཀཱ་ལ་ཧཱུྂ་ཕཊ྄། ཨོཾ་བཛྲ་མ་ཧཱ་ཀཱ་ལ་ཀ་ཝུ་ཝ་ཝ་པ་ཤ་ཡ་མཧཱ་ཀཱ་ལ་ཧཱུྂ་ཕཊ྄། ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི། དཔལ་ཡེ་ཤེས་ཀྱི་མགོན་པོ་ཕྱག་བཞི་པ་ཡབ་ཡུམ། ཕྱག་དྲུག་པ་ཡབ་ཡུམ། གཏེར་གྱི་མགོན་པོ་ཡབ་ཡུམ། སྐུ་ཡི་མགོན་པོ་ཡབ་ཡུམ། གསུང་གི་མགོན་པོ་ཡབ་ཡུམ། ཐུགས་ཀྱི་མགོན་པོ་ཡབ་ཡུམ། ཡོན་ཏན་གྱི་མགོན་པོ་ཡབ་ཡུམ། ཕྲིན་ལས་ཀྱི་མགོན་པོ་ཡམ་ཡུམ། བྱ་ཁྱུང་ནག་པོ། ཡུམ་མཆོག་ཙཎྜི་ཀ་ནག་མོ། ཨེ་ཀ་ཛཱ་ཏི། དམར་མོ་རྩ་འཇིབ། སྲོག་བདག་བྱ་རོག་གདོང༌། ཚེ་བདག་བྱ་རོག་གདོང༌། འཆི་བདག་བྱ་རོག་གདོང༌། གནོད་སྦྱིན་བྱ་རོག་གདོང༌། ཕྱག་བརྙན་སེང་གེའི་གདོང་པ་ཅན། མཁའ་འགྲོ་མ་བརྒྱད། མཁའ་འགྲོ་མ་དྲུག བེང་ཆེན་ལྕམ་དྲལ། ལྷ་དམག་འབུམ། ཡང་འཁོར་ནག་པོ་སྟོང༌། ཤ་ཟ་འབུམ། མ་མོ་བྱེ་བ། གང་པོ་མཛེས་མ། གནོད་སྦྱིན་ཁྲི། ཕོ་ཉ་སྡེ་བརྒྱད། བྱ་དང་གཅན་གཟན་འབུམ་སྡེ་འཁོར་དང་བཅས་པའི་ཞལ་དུ་ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི། རཀྟ་མཚོ་ལྟར་བསྐྱིལ་བའི་གཏོར་མ་བཞེས། མཾ་ས་རི་ལྟར་བརྩིགས་པའི་གཏོར་མ་བཞེས། ཙིཏྟ་རྒྱན་ལྟར་བཙུགས་པའི་གཏོར་མ་བཞེས། བ་སུ་འཕན་ལྟར་འཕྱར་བའི་གཏོར་མ་བཞེས། སྐུ་གསུང་ཐུགས་ཀྱི་རྒྱུད་མཉེས་ཤིང་ཚིམ་ནས། སངས་རྒྱས་ཀྱི་བསྟན་པ་དང་བསྟན་པ་འཛིན་པ་རྣམས་བསྲུང་ཞིང་སྐྱོབ་པ་དང༌། དཔལ་ལྡན་བླ་མ་དམ་པ་སྐུ་ཁམས་བཟང་ཞིང་སྐུ་ཚེ་རིང་བ་དང༌། སེམས་ཅན་ཐམས་ཅད་ལ་བཀྲ་ཤིས་དང་བདེ་ལེགས་ཕུན་སུམ་ཚོགས་པའི་ཕྲིན་ལས་མཛོད་ཅིག བདག་ཅག་དཔོན་སློབ་རྣམས་ཀྱི་འགལ་རྐྱེན་ཞི་བ་དང༌། མཐུན་རྐྱེན་སྒྲུབ་པའི་ཕྲིན་ལས་མཛོད་ཅིག ཨོཾ་སརྦ་བུདྡྷ་ཌཱ་ཀི་ནཱི་ཧ་རི་ནི་ས་ཧཱུྂ། ཨོཾ་གྷ་མུ་ཨ་ཛི་ཏེ་ཤྭ་རཱི་དྷརྨ་ཏཱ་རེ་མ་མ་འདུས། སརྦ་འདུས། ཡར་འདུས། མ་མ་ཛྙཱ་ན་ཏཱ་ར་འདུས། གྷ་མུ་ས་མ་ཡ་ཏཱ་ར་དྷེ་མ་ཌཱ་ཀི་ནཱི།

མ་མ་འདུས་བྷ་ཛཾ་ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི། ཨ་ཕྱི་སྣ་ནམ་བཟའ་དབང་ཕྱུག་ཆོས་ཀྱི་སྒྲོལ་མ། ཡེ་ཤེས་མཁའ་འགྲོ། དམ་ཚིག་མཁའ་འགྲོ། དབང་གི་ལྷ་མོ། ཤ་ཟ་ལས་ཀྱི་མཁའ་འགྲོ་མ་ལ་སོགས་པ་མཁའ་འགྲོ་མ་བྱེ་བའི་ཚོགས་ལ་འབུལ་ལོ། །སྐྱོབ་པ་འཇིག་རྟེན་མགོན་པོའི་སྤྱན་སྔར་ཞལ་གྱིས་བཞེས་པ་ལྟར་བཀའ་དང་བསྟན་པ་སྲུངས། འཁོར་དང་གང་ཟག་སྐྱོངས། ཚེ་དང་བསོད་ནམས་སྤེལ། མཆོག་དང་ཐུན་མོང་གི་དངོས་གྲུབ་བསྩལ་དུ་གསོལ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱཿཎཱཾ་ཨཱ་དྱ་ནུཏྤནྣ་ཏྭཱཏ་ཨོཾ་ཨཱཿཧཱུཾ། ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི། ཇོ་མོ་བཀྲ་ཤིས་ཚེ་རིང་མ། མི་གཡོ་བློ་བཟང་མ། གཏད་དཀར་འགྲོ་བཟང་མ། མཐིང་གི་ཞལ་བཟང་མ། ཅོད་པན་མགྲིན་བཟང་མ། ཕ་མེས་རྒྱུད་ཀྱི་སྲུང་མ། དབེན་གནས་གཉེན་པོའི་སྲུང་མ། བཀའ་བརྒྱུད་འདི་ཉིད་ཀྱི་བསྟན་པ་བསྲུང་བར་ཞལ་གྱིས་བཞེས་པའི་སྲུང་མ་དམ་ཚིག་ཅན་རྣམས་ལ་འབུལ་ལོ། །བཞེས་ནས་དཔལ་བཞད་པའི་རྡོ་རྗེའི་སྤྱན་སྔར་ཞལ་གྱིས་བཞེས་པ་ལྟར་རྣལ་འབྱོར་པ་བདག་ཅག་འཁོར་དང་བཅས་པའི་འགལ་རྐྱེན་བར་ཆད་ཞི་བ་དང༌། མཐུན་རྐྱེན་རྣམ་ལྔ་བསྩལ་དུ་གསོལ། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ། རཀྵ་ས། བྷཱུ་ཏ། པྲེ་ཏ། པི་ཤཱ་ཙཱ། ཨུནྨཱ་ད། ཨ་པ་སྨ་ར་ཌཱ་ཀ་ཌཱ་ཀི་ནྱ་དཱ་ཡ་ཨི་མཾ་བ་ལིཾ་གྲྀཧྞནྟུ། ས་མ་ཡ་རཀྵནྟུ། མ་མ་སརྦ་སིདྡྷི་མྨེ་པྲ་ཡཙྪནྟུ། ཡ་ཐེ་བཾ། ཡ་ཐཻཥྚཾ། བྷུཉྫ་ཐ། པི་བ་ཐ། ཛི་གྷྲ་ཐ། མཱ་ཏི་ཀྲ་མ་ཐ། མ་མ་སརྦ་ཀཱརྟ་ཡ་སཏྶུ་ཁཾ་བི་ཤུདྡྷ་ཡ་ས་ཧཱ་ཡི་ཀཾ་བྷ་ཝནྟུ་ཧཱུྂ་ཧཱུྂ་ཕཊ྄་སྭཱ་ཧཱ། ཨོཾ་དྷྲྀ་ཏ་རཱཥྚ་ཡེ། བི་རཱུ་བྷ་ཀཱ་ཡེ། བི་རཱུ་བྷཀྵཱ་ཡེ། བཻ་ཤྲ་བ་ཎཱ་ཡེ། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ༈ ཨོཾ་བཛྲ་ཏམྦུ་ལ་ཡེ་སྭཱ་ཧཱ། ལྷ་ཡི་ཚོགས་རྣམས་མ་ལུས་དང༌། །ཀླུ་ཡི་ཚོགས་རྣམས་མ་ལུས་དང༌། །གནོད་སྦྱིན་ཚོགས་རྣམས་མ་ལུས་དང༌། །སྲིན་པོའི་ཚོགས་རྣམས་མ་ལུས་དང༌། །འབྱུང་པོའི་ཚོགས་རྣམས་མ་ལུས་དང༌། །ཡི་དྭགས་ཚོགས་རྣམས་མ་ལུས་དང༌། །ཤ་ཟའི་ཚོགས་རྣམས་མ་ལུས་དང༌། །སྨྱོ་བྱེད་ཚོགས་རྣམས་མ་ལུས་དང༌། །བརྗེད་བྱེད་ཚོགས་རྣམས་མ་ལུས་དང༌། །མཁའ་འགྲོའི་ཚོགས་རྣམས་མ་ལུས་དང༌། །མ་མོའི་ཚོགས་རྣམས་མ་ལུས་དང༌། །མ་ལུས་པ་ནི་ཐམས་ཅད་དག

།འདིར་གཤེགས་བདག་ལ་དགོངས་སུ་གསོལ། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང༌། །དཔལ་དང་གྲགས་དང་སྐལ་བ་བཟང༌། །ལོངས་སྤྱོད་རྒྱ་ཆེན་ཀུན་ཐོབ་ཅིང༌། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །སྲུང་མས་རྟག་ཏུ་གྲོགས་མཛོད་ཅིག །དུས་མིན་འཆི་དང་ནད་རྣམས་དང༌། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱད་སྟེམས་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང༌། །འབྲུ་རྣམས་འཕེལ་ཞིང་ཆོས་འཕེལ་དང༌། །བདེ་ལེགས་ཕུན་སུམ་ཚོགས་པ་དང༌། །ཡིད་ལ་འདོད་པ་ཀུན་གྲུབ་མཛོད། ། ལས་གཏོར་གསུམ་ལ་དམིགས་ཏེ། ཨོཾ་སཾུ་བྷ་ནི་སུཾ་བྷ་ནི་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞ་གྲྀ་ཧྞ་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུྂ་ཧཱུྂ་ཕཊ྄། ཨོཾ་ཨཱ་ན་ཡ་ཧོཿ བྷ་ག་ཝཱན། བི་དྱཱ་རཱ་ཛ་ཧཱུྂ་ཧཱུྂ་ཕཊ྄། བསངས། ཨོཾ་སྭ་བྷཱ་ཝ ས་སྟོང་པར་སྦྱངས། སྟོང་པའི་ངང་ལས། ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་ཞིང་ལྷ་རྫས་ལས་གྲུབ་པའི་གཏོར་མ་དྭངས་ཤིང་ཐོགས་པ་མེད་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པ་རྣམས་སུ་གྱུར། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱཿཎཱཾ་ཨཱ་དྱ་ནུཏྤནྣ་ཏྭཱཏ་ཨོཾ་ཨཱཿཧཱུྂ་ཕཊ྄་སྭཱ་ཧཱ། བཅོམ་ལྡན་འདས་དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། དེ་བཞིན་གཤེགས་པ་སྐུ་འཇམ་ཀླས་ལ་ཕྱག་འཚལ་ལོ། དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ། ཨོཾ་སཾ་བྷ་ར་སཾ་བྷ་ར་ཧཱུྂ། མཆོད་སྦྱིན་གྱི་གཏོར་མ་རྒྱ་ཆེན་པོ་འདི་འབུལ་ཞིང་བསྔོ་བའི་གནས་སུ་གྱུར་པ་ནི། ས་བདག་སའི་ལྷ་མོ་བསྟན་མས་གཙོ་བྱས་པའི་སྟོད་མངའ་རིས་སྐོར་གསུམ། བར་དབུས་གཙང་རུ་བཞི།

སྨད་མདོ་ཁམས་སྒང་དྲུག སྲིད་པ་ཆགས་པའི་ལྷ་དགུ རྗེའི་མགུར་ལྷ་བཅུ་གསུམ། བོད་ཁམས་སྐྱོང་བའི་བརྟན་མ་བཅུ་གཉིས། མཚོ་མ་ཕམ། གངས་ཏི་སེ། ཙཱ་རི་ཙཱ་གོང༌། ལ་ཕྱི་ཆུ་བར། གསེར་གྱི་རི་བདུན། རོལ་པའི་མཚོ་བདུན། རྒྱ་མཚོའི་མཐའ་དབུས། སྟོང་གསུམ་འཛམ་བུ་གླིང་ན་གནས་པའི་གནས་བདག་གཞི་བདག་དཀར་པོའི་ཕྱོགས་ལ་མངོན་པར་དགའ་བ་རྣམས་དང༌། ཁྱད་པར་དུའང་ཆོས་རྗེའི་དགེ་བསྙེན་ཆེན་པོ། བར་ལྷ་ལྷ་དང་བཅས་པ། སོག་ར་བཙན་དང་བཅས་པ། ཆུ་འཕན་ཀླུ་དང་བཅས་པ། ཏི་སྒྲོ་སྨན་དང་བཅས་པ། ཙོག་སྣའི་རྣམ་རྒྱལ་དཀར་པོ། ས་རི་ས་སྐོར་ཡུལ་རི་ཡུལ་སྐོར། ས་ཕྱོགས་འདི་ཀུན་ལ་གནས་པའི་གནས་བདག་གཞི་བདག་དཀར་པོའི་ཕྱོགས་ལ་མངོན་པར་དགའ་བ་རྣམས་ལ་འབུལ་ལོ། །བཞེས་ནས་ཀྱང་རྣལ་འབྱོར་པ་བདག་ཅག་འཁོར་དང་བཅས་པ་ཐམས་ཅད། དཔལ་འཁོར་ལོ་སྡོམ་པ་དང༌། ནག་པོ་ཆེན་པོ་མཆོད་ཅིང་སྒྲུབ་པ་ལ། རུ་ང་དང་ཕྲག་དོག་མ་མཛད་པར་གནས་འགྲོན་གྱི་དམ་ཚིག་གཉན་པོ་སྲུངས། བྱམས་པ་དང་སྙིང་རྗེ་བྱང་ཆུབ་ཀྱི་སེམས་དང་ལྡན་པར་གྱུར་ཅིག

 སླར་ཡང༌། བསངས། ཨོཾ་སུཾ་བྷ་ནི་སུཾབྷ་ནི་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞ་གྲྀ་ཧྞ་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུྂ་ཧཱུྂ་ཕཊ྄། ཨོཾ་ཨཱ་ན་ཡ་ཧོཿ བྷ་ག་ཝཱན། བི་དྱ་རཱ་ཛ་ཧཱུྂ་ཧཱུྂ་ཕཊ྄། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། སྟོང་པར་སྦྱངས། སྟོང་པའི་ངང་ལས། ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་ཞིང་ལྷ་རྫས་ལས་གྲུབ་པའི་གཏོར་མ་དྭངས་ཤིང་ཐོགས་པ་མེད་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པ་རྣམས་སུ་གྱུར། ཨོཾ་ཨ་ཀཱ་རོ་མུ་ཁཾ་སརྦ་དྷརྨཿཎཱཾ་ཨཱ་དྱ་ནུཏྤནྣ་ཏྭཱཏ་ཨོཾ་ཨཱཿཧཱུཾ་ཕཊ྄་སྭཱ་ཧཱ། བཅོམ་ལྡན་འདས་དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། དེ་བཞིན་གཤེགས་པ་སྐུ་འཇམ་ཀླས་ལ་ཕྱག་འཚལ་ལོ། དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུྂ། མཆོད་སྦྱིན་གྱི་གཏོར་མ་རྒྱ་ཆེན་པོ་འདི་འབུལ་ཞིང་བསྔོ་བའི་གནས་སུ་གྱུར་བ་ནི། བགེགས་ཀྱི་རྒྱལ་པོ་བི་ནཱ་ཡ་ཀས་གཙོ་བྱས་པའི་བགེགས་རིགས་སྟོང་ཕྲག་བརྒྱད་ཅུ། བྱིས་པའི་གདོན་ཆེན་བཅོ་ལྔ་ལ་སོགས་པ་མི་འདོད་པ་བསྐྱེད་པར་བྱེད་པ། དགེ་བ་སྒྲུབ་པ་ལ་བར་དུ་གཅོད་པར་བྱེད་པའི་གདོན་བགེགས་བྱེ་བའི་རིགས་གདུག་པ་ཅན་སྔགས་ཉན་པར་མི་བཟོད་ཅིང༌། ཕྱག་རྒྱ་ལྟར་བར་མི་དབང་བ་ཐམས་ཅད་མཆོད་སྦྱིན་གྱི་གཏོར་མ་འདོད་པའི་ཡོན་ཏན་ལྔ་དང་ལྡན་པ་འདིས་ཚིམ་པར་གྱིས་ལ། གནོད་པ་དང་གདུག་པའི་བསམ་པ་མཐའ་དག་ཞི་ནས། ཕན་པ་བདེ་བ་བྱང་ཆུབ་ཀྱི་སེམས་དང་ལྡན་པར་གྱུར་ཅིག གང་དག་དཀར་པོའི་ཕྱོགས་ལ་མངོན་པར་དགའ་བ་རྣམས་ཀྱི་གཏོར་མ་འདི་བཞེས་ལ། དགེ་བའི་སྟོངས་གྲོགས་མཛོད། ནག་པོའི་ཕྱོགས་རྣམས་འདིར་མ་གནས་པར་རེ་ཞིག་གཞན་དུ་དེངས་ཤིག སརྦ་བྷཱུ་ཏ་གཙྪཿ

བདག་གི་བསམ་པའི་སྟོབས་དག་དང༌། །དེ་བཞིན་གཤེགས་པའི་སྦྱིན་སྟོབས་དང༌། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་འགྱུར་ཤོག །ཆོས་རྣམས་ཐམས་ཅད་རྒྱུ་ལས་བྱུང༌། །དེ་རྒྱུ་དེ་བཞིན་གཤེགས་པས་གསུངས། །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་གསུངས། །སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། ། ཞེས་སོགས་ཆོས་བཤད་ལ་ཞི་བས་བསྐྲད། དེས་མ་སོང་བ་རྣམས་ལ། ༈ ན་མོ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༌། སངས་རྒྱས་ཀྱི་བཀའ་བདེན་པ་དང༌། ཆོས་ཀྱི་བཀའ་བདེན་པ་དང༌། དགེ་འདུན་གྱི་བཀའ་བདེན་པ་དང༌། དཔལ་འཁོར་ལོ་སྡོམ་པ་དང་ནག་པོ་ཆེན་པོ། བེང་ཆེན་ལྕམ་དྲལ། ཨ་ཕྱི་ཆོས་ཀྱི་སྒྲོན་མ་འཁོར་དང་བཅས་པ་རྣམས་ཀྱི་བཀའ་བདེན་པ་དང༌། གསང་སྔགས་དང༌། རིག་སྔགས་དང༌། གཟུངས་སྔགས་དང༌། སྙིང་པོ་དང༌། ཕྱག་རྒྱ་དང༌། ཏིང་ངེ་འཛིན་གྱི་བཀའ་བདེན་པ་དང༌། ཆོས་ཀྱི་དབྱིངས་རང་བཞིན་གྱིས་རྣམ་པར་དག་ཅིང་རྒྱུ་འབྲས་བསླུ་བ་མེད་པའི་བདེན་པས་བྱིན་རླབས་ཀྱིས། འབྱུང་པོ་གདུག་པ་ཅན་གང་ཡིན་པ་བདག་ཅག་རྣམས་ལ་གནོད་ཅིང་འཚེ་བ་ཆོས་སྒྲུབ་པ་ལ་བར་དུ་གཅོད་པ་འདི་དག་ཐམས་ཅད་གནས་འདིར་མ་གནས་པར་དེངས་ཤིག ཕཊ྄ཿ ཨོཾ་སུཾ་བྷ་ནི་སུཾ་བྷ་ནི་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞ་གྲྀ་ཧྞ་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུྂ་ཧཱུྂ་ཕཊ྄། ཨོཾ་ཨཱ་ན་ཡ་ཧོཿ བྷ་ག་ཝཱན། བི་དྱ་རཱ་ཛ་ཧཱུྂ་ཧཱུྂ་ཕཊ྄། དྲག་སྔགས་བཟླས་ལ། འདི་སྐད་བརྗོད་པར་བྱའོ། ཨོཾ་ཨཱཿཧཱུྂ། ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ང་ལ་ཉོན། །ང་ནི་དཔལ་ལྡན་རྡོ་རྗེ་འཆང༌། །བསྲུང་བའི་འཁོར་ལོ་རབ་བསྒོམ་ཞིང༌། །རྡོ་རྗེ་འབར་བའི་ལུས་ཀྱིས་ནི། །ལུས་གསུམ་ལས་སྐྱེས་འགས་པར་བྱེད། །གལ་ཏེ་ང་ལས་འགལ་འདོད་ན། །དེ་དག་ཤེས་བྱ་གཞན་དུ་མིན། །ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ང་ལ་ཉོན། །ང་ནི་དཔལ་ལྡན་འཁོར་ལོ་འཆང༌། །བསྲུང་བའི་འཁོར་ལོ་རབ་བསྒོམ་ཞིང༌། །འཁོར་ལོ་འབར་བའི་ལུས་ཀྱིས་ནི། །ལུས་གསུམ་ལས་སྐྱེས་འགས་པར་བྱེད། །གལ་ཏེ་ང་ལས་འགལ་འདོད་ན། །དེ་དག་ཤེས་བྱ་གཞན་དུ་མིན། །ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ང་ལ་ཉོན། །ང་ནི་དཔལ་ལྡན་རལ་གྲི་འཆང༌། །བསྲུང་བའི་འཁོར་ལོ་རབ་བསྒོམ་ཞིང༌། །རལ་གྲི་འབར་བའི་ལུས་ཀྱིས་ནི། །ལུས་གསུམ་ལས་སྐྱེས་འགས་པར་བྱེད། །གལ་ཏེ་ང་ལས་འགལ་འདོད་ན། །དེ་དག་ཤེས་བྱ་གཞན་དུ་མིན། །ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ང་ལ་ཉོན། །ང་ནི་དཔལ་ལྡན་པདྨ་འཆང༌། །བསྲུང་བའི་འཁོར་ལོ་རབ་བསྒོམ་ཞིང༌། །པདྨ་འབར་བའི་ལུས་ཀྱིས་ནི། །ལུས་གསུམ་ལས་སྐྱེས་འགས་པར་བྱེད། །གལ་ཏེ་ང་ལས་འགལ་འདོད་ན། །དེ་དག་ཤེས་བྱ་གཞན་དུ་མིན།

།ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ང་ལ་ཉོན། །ང་ནི་དཔལ་ལྡན་རིན་ཆེན་འཆང༌། །བསྲུང་བའི་འཁོར་ལོ་རབ་བསྒོམ་ཞིང༌། །རིན་ཆེན་འབར་བའི་ལུས་ཀྱིས་ནི། །ལུས་གསུམ་ལས་སྐྱེས་འགས་པར་བྱེད། །གལ་ཏེ་ང་ལས་འགལ་འདོད་ན། །དེ་དག་ཤེས་བྱ་གཞན་དུ་མིན། ༈ ཧཱུྂ དཀྱིལ་འཁོར་ཁང་པའི་ཤར་གྱི་སར་གནས་པའི། །དྲི་ཟའི་གདོན་ཚོགས་མ་ལུས་ཀུན་ཉོན་གཅིག །ཁྭ་གདོང་རབ་འཇིགས་ཁྲོ་མོའི་གཟུགས་ཀྱིས་གང༌། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་རྗེ་ཕུར་བུ་དང༌། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱིས་སྲོག་སྲུངས་ལ། །མྱུར་བ་ཉིད་དུ་རང་རང་གནས་སུ་དེངས། ༈ །དཀྱིལ་འཁོར་ཁང་པའི་བྱང་གི་སར་གནས་པའི། །གནོད་སྦྱིན་གདོན་ཚོགས་མ་ལུས་ཀུན་ཉོན་ཅིག །འུག་གདོང་རབ་འཇིགས་ཁྲོ་མོའི་གཟུགས་ཀྱིས་གང༌། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་རྗེ་ཕུར་བུ་དང༌། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱིས་སྲོག་སྲུངས་ལ། མྱུར་བ་ཉིད་དུ་རང་རང་གནས་སུ་དེངས། ༈ །དཀྱིལ་འཁོར་ཁང་པའི་ནུབ་ཀྱི་སར་གནས་པའི། །ཀླུ་བདུད་གདོན་ཚོགས་མ་ལུས་ཀུན་ཉོན་ཅིག །ཁྱི་གདོན་རབ་འཇིགས་ཁྲོ་མོའི་གཟུགས་ཀྱིས་གང༌། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་རྗེ་ཕུར་བུ་དང༌། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱིས་སྲོག་སྲུངས་ལ། །མྱུར་བ་ཉིད་དུ་རང་རང་གནས་སུ་དེངས། ༈ །དཀྱིལ་འཁོར་ཁང་པའི་ལྷོ་ཡི་སར་གནས་པའི། །གྲུལ་བུམ་གདོན་ཚོགས་མ་ལུས་ཀུན་ཉོན་ཅིག

།ཕག་གདོང་རབ་འཇིགས་ཁྲོ་མོའི་གཟུགས་ཀྱིས་གང༌། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་རྗེ་ཕུར་བུ་དང༌། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱིས་སྲོག་སྲུངས་ལ། །མྱུར་བ་ཉིད་དུ་རང་རང་གནས་སུ་དེངས། ༈ །དཀྱིལ་འཁོར་ཁང་པ་ཤར་ལྷོའི་སར་གནས་པའི། །མེ་ལྷའི་གདོན་ཚོགས་མ་ལུས་ཀུན་ཉོན་ཅིག །གཤིན་རྗེ་བརྟན་མ་ཁྲོ་མོའི་གཟུགས་ཀྱིས་གང༌། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་རྗེ་ཕུར་བུ་དང༌། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱིས་སྲོག་སྲུངས་ལ། །མྱུར་བ་ཉིད་དུ་རང་རང་གནས་སུ་དེངས། ༈ །དཀྱིལ་འཁོར་ཁང་པའི་ལྷོ་ནུབ་སར་གནས་པའི། །སྲིན་པོའི་གདོན་ཚོགས་མ་ལུས་ཀུན་ཉོན་ཅིག །གཤིན་རྗེ་ཕོ་ཉ་མོ་ཡི་གཟུགས་ཀྱིས་གང༌། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་རྗེ་ཕུར་བུ་དང༌། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱིས་སྲོག་སྲུང་ལ། །མྱུར་བ་ཉིད་དུ་རང་རང་གནས་སུ་དེངས། ༈ །དཀྱིལ་འཁོར་ཁང་པའི་ནུབ་བྱང་སར་གནས་པའི། །རླུང་ལྷའི་གདོན་ཚོགས་མ་ལུས་ཀུན་ཉོན་ཅིག །གཤིན་རྗེ་མཆེ་བ་མ་ཡི་གཟུགས་ཀྱིས་གང༌། །ཐོས་པ་ཙམ་གྱི་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་རྗེ་ཕུར་བུ་དང༌། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱིས་སྲོག་སྲུངས་ལ། །མྱུར་བ་ཉིད་དུ་རང་རང་གནས་སུ་དེངས། ༈ །དཀྱིལ་འཁོར་ཁང་པའི་བྱང་ཤར་སར་གནས་པའི། །དབང་ལྡན་གདོན་ཚོགས་མ་ལུས་ཀུན་ཉོན་ཅིག

།གཤིན་རྗེ་འཇོམས་མ་མ་ཡི་གཟུགས་ཀྱིས་གང༌། །ཐོས་པ་ཙམ་གྱིས་རང་རང་གནས་སུ་དེངས། །གལ་ཏེ་མི་འགྲོ་མཉམ་པར་འདུག་གྱུར་ན། །ང་ཡི་རབ་འབར་རྡོ་རྗེ་ཕུར་བུ་དང༌། །མི་ཕྱེད་རྡོ་རྗེ་ཐོ་བའི་སྦྱོར་བ་ཡིས། །བགེགས་ཀྱི་ལུས་སྲོག་ཉམས་པར་གྱུར་ཏ་རེ། །དེ་བས་རང་རང་རྣམས་ཀྱིས་སྲོག་སྲུངས་ལ། །མྱུར་བ་ཉིད་དུ་རང་རང་གནས་སུ་དེངས། ༈ ཛཿའདི་ལྟར་ལྷ་མོ་ཡ་མཚན་ཅན། །ལྷ་མོའི་ལུས་ལ་ཁྭ་གདོང་མ། །བཛྲ་ཀཾ་ཀ་ཞེས་བྱ་སྟེ། །ཤར་སྒོ་སྲུང་བའི་ཕྲ་མེན་མ། །ཛཿཕྲ་མེན་རྡོ་རྗེ་དུས་ལ་བབས། །ཤར་སྒོ་སྲུང་བའི་ལས་མཛོད་ཅིག །ཛཿའདི་ལྟར་ལྷ་མོ་ཡ་མཚན་ཅན། །ལྷ་མོའི་ལུས་ལ་འུག་གདོང་མ། །བཛྲ་ཨུལླུ་ཞེས་བྱ་སྟེ། །བྱང་སྒོ་སྲུང་བའི་ཕྲ་མེན་མ། །ཛཿཕྲ་མེན་རྡོ་རྗེ་དུས་ལ་བབས། །བྱང་སྒོ་བསྲུང་བའི་ལས་མཛོད་ཅིག ༈ །ཛཿའདི་ལྟར་ལྷ་མོ་ཡ་མཚན་ཅན། །ལྷ་མོའི་ལུས་ལ་ཁྱི་གདོང་མ། །བཛྲ་ཤྭ་ན་ཞེས་བྱ་སྟེ། །ནུབ་སྒོ་སྲུང་བའི་ཕྲན་མེན་མ། །ཛཿཕྲ་མེན་རྡོ་རྗེ་དུས་ལ་བབས། །ནུབ་སྒོ་སྲུང་བའི་ལས་མཛོད་ཅིག ༈ །ཛཿའདི་ལྟར་ལྷ་མོ་ཡ་མཚན་ཅན། །ལྷ་མོའི་ལུས་ལ་ཕག་གདོང་མ། །བཛྲ་སུ་ཀ་ཞེས་བྱ་སྟེ། །ལྷོ་སྒོ་སྲུང་བའི་ཕྲ་མེན་མ། །ཛཿཕྲ་མེན་རྡོ་རྗེ་དུས་ལ་བབ། །ལྷོ་སྒོ་སྲུང་བའི་ལས་མཛོད་གཅིག ༈ །ཛཿསྒོ་མ་རྣམས་ཀྱིས་སྒོ་སྲུངས་ལ། །མཚམས་མ་རྣམས་ཀྱིས་མཚམས་སྡོམས་ཅིག །མཚམས་བཅད་གནས་འདིར་མཚམས་བཅད་དོ། །བགེགས་རྣམས་ལྡང་བར་མ་བྱེད་ཅིག ༈ །ཧཱུྂ སྟོང་གསུམ་སྟོང་གི་འཇིག་རྟེན་ན། །ཤར་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་ཀྱང་བཛྲ་ཧེ་རུ་ཀཿ ཁྲོ་བོར་གྱུར་པས་ནམ་མཁའ་གང༌། །ཁྲོ་མོར་གྱུར་པས་ས་གཞི་གང༌། །ཁྲོ་ཆུང་སྤྲུལ་པས་བར་སྣང་གང༌། །ཁྲོ་བོ་ཁྲོ་མོ་དབྱིངས་སུ་རོལ། །བྱང་ཆུབ་སེམས་ཀྱིས་བྱིན་བརླབས་པས། །མཚམས་ཀྱི་དཀྱིལ་འཁོར་ལྷུན་གྱིས་གྲུབ། །བགེགས་ཞེས་བྱ་བའི་མིང་ཡང་མེད། །རྒྱ་ལ་སྲིད་ཀྱང་རྡུལ་དུ་རློག

༈ ཧཱུྂ སྟོང་གསུམ་སྟོང་གི་འཇིག་རྟེན་ན། །ལྷོ་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་ཀྱང་རཏྣ་ཧེ་རུ་ཀཿ ཁྲོ་བོར་གྱུར་པས་ནམ་མཁའ་གང༌། །ཁྲོ་མོར་གྱུར་པས་ས་གཞི་གང༌། །ཁྲོ་ཆུང་སྤྲུལ་པས་བར་སྣང་གང༌། །ཁྲོ་བོ་ཁྲོ་མོ་དབྱིངས་སུ་རོལ། །བྱང་ཆུབ་སེམས་ཀྱིས་བྱིན་བརླབས་པས། །མཚམས་ཀྱི་དཀྱིལ་འཁོར་ལྷུན་གྱིས་གྲུབ། །བགེགས་ཞེས་བྱ་བའི་མིང་ཡང་མེད། །རྒྱ་ལ་སྲིད་ཀྱང་རྡུལ་དུ་རློག །ཧཱུྂ སྟོང་གསུམ་སྟོང་གི་འཇིག་རྟེན་ན། །ནུབ་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་ཀྱང་པདྨ་ཧེ་རུ་ཀཿ ཁྲོ་བོར་གྱུར་པས་ནམ་མཁའ་གང༌། །ཁྲོ་མོར་གྱུར་པས་ས་གཞི་གང༌། །ཁྲོ་ཆུང་སྤྲུལ་པས་བར་སྣང་གང༌། །ཁྲོ་བོ་ཁྲོ་མོ་དབྱིངས་སུ་རོལ། །བྱང་ཆུབ་སེམས་ཀྱིས་བྱིན་བརླབས་པས། །མཚམས་ཀྱི་དཀྱིལ་འཁོར་ལྷུན་གྱིས་གྲུབ། །བགེགས་ཞེས་བྱ་བའི་མིང་ཡང་མེད། །རྒྱ་ལ་སྲིད་ཀྱང་རྡུལ་དུ་རློག ༈ །ཧཱུྂ སྟོང་གསུམ་སྟོང་གི་འཇིག་རྟེན་ན། །བྱང་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་ཀྱང་ཀརྨ་ཧེ་རུ་ཀཿ ཁྲོ་བོར་གྱུར་པས་ནམ་མཁའ་གང༌། །ཁྲོ་མོར་གྱུར་པས་ས་གཞི་གང༌། །ཁྲོ་ཆུང་སྤྲུལ་པས་བར་སྣང་གང༌། །ཁྲོ་བོ་ཁྲོ་མོ་དབྱིངས་སུ་རོལ། །བྱང་ཆུབ་སེམས་ཀྱིས་བྱིན་བརླབས་པས། །མཚམས་ཀྱི་དཀྱིལ་འཁོར་ལྷུན་གྱིས་གྲུབ། །བགེགས་ཞེས་བྱ་བའི་མིང་ཡང་མེད། །རྒྱ་ལ་སྲིད་ཀྱང་རྡུལ་དུ་རློག །ཧཱུྂ སྟོང་གསུམ་སྟོང་གི་འཇིག་རྟེན་ན། །དབུས་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་ཀྱང་བུདྡྷ་ཧེ་རུ་ཀཿ ཁྲོ་བོར་གྱུར་པས་ནམ་མཁའ་གང༌། །ཁྲོ་མོར་གྱུར་པས་ས་གཞི་གང༌། ཁྲོ་ཆུང་སྤྲུལ་པས་བར་སྣང་གང༌། །ཁྲོ་བོ་ཁྲོ་མོ་དབྱིངས་སུ་རོལ། །བྱང་ཆུབ་སེམས་ཀྱིས་བྱིན་བརླབས་པས། །མཚམས་ཀྱི་དཀྱིལ་འཁོར་ལྷུན་གྱིས་གྲུབ། །བགེགས་ཞེས་བྱ་བའི་མིང་ཡང་མེད། །རྒྱ་ལ་སྲིད་ཀྱང་རྡུལ་དུ་རློག

༈ །འགྲོ་རྣམས་བསྒྲལ་འདོད་བསམ་པ་ཡིས། །སངས་རྒྱས་ཆོས་དང་དགེ་འདུན་ལ། །རྟག་པར་བདག་ནི་སྐྱབས་སུ་མཆི། །ཤེས་རབ་སྙིང་བརྩེ་དང་ལྡན་པའི། །བརྩོན་པས་སེམས་ཅན་དོན་དུ་བདག །སངས་རྒྱས་མདུན་དུ་གནས་བཅས་ཏེ། །རྫོགས་པའི་སངས་རྒྱས་ཐོབ་པར་བགྱིའོ། ༈ །རང་གི་སྤྱི་བོར་པཾ་ལས་པདྨ་དང༌། ཨ་ལས་ཟླ་བའི་དཀྱིལ་འཁོར་གྱི་སྟེང་དུ། ཧཱུྂ་ལས་རྡོ་རྗེ་རྩེ་ལྔ་པ་དཀར་པོ་ཧཱུྂ་གིས་མཚན་པ་ལས་འོད་འཕྲོས། སེམས་ཅན་གྱི་སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། ཚུར་འདུས་ཧཱུྂ་ལ་ཐིམ། དེ་ཡོངས་སུ་གྱུར་པ་ལས། ཧེ་རུ་ཀ་དཀར་པོ་རྡོ་རྗེ་དང་དྲིལ་བུ་འཛིན་པས། ཡུམ་དམར་མོ་གྲི་གུག་དང་ཐོད་ཁྲག་འཛིན་པ་ལ་འཁྱུད་པ། གཉིས་ཀའང་རུས་པའི་རྒྱན་གྱིས་བརྒྱན་པ། ཞབས་གཉིས་མཉམ་པའི་སྟབས་ཀྱིས་བཞེངས་པའི་ཞབས་མཐིལ་གཉིས་རང་གི་ཚངས་བུག་ལ་གཏད་པ། དེའི་ཐུགས་ཁར་ཟླ་བའི་དཀྱིལ་འཁོར་གྱི་སྟེང་དུ། ཧཱུྂ་ཡིག་དངུལ་ཆུའི་ཁ་དོག་ཅན་གྱི་མཐའ་མར་ཡི་གེ་བརྒྱ་པའི་སྔགས་ཀྱིས་བསྐོར་བ་ལས་འོད་འཕྲོས། སེམས་ཅན་གྱི་སྡིག་སྒྲིབ་སྦྱངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་མཉེས་པའི་མཆོད་པ་ཕུལ། དེ་རྣམས་ཀྱི་མཁྱེན་བརྩེ་དང་ནུས་མཐུ་ཐམས་ཅད་བདུད་རྩིའི་རྣམ་པར་སྤྱན་དྲངས། ཧེ་རུ་ཀའི་ཐུགས་ཀའི་སྔགས་ཕྲེང་ས་བོན་དང་བཅས་པ་ལ་ཐིམ་པས། ཧཱུྂ་ཡིག་སྔགས་ཕྲེང་དང་བཅས་པ་ལས་བདུད་རྩིའི་ཆུ་རྒྱུན་བབ། སྐུ་གང་སྦྱོར་མཚམས་དང་ཞབས་མཐིལ་ནས་བདུད་རྩིའི་ཆུ་རྒྱུན་འཛགས་པས། རང་གི་སྤྱི་བོ་ནས་ཞུགས། ལུས་གང༌། འཁོར་བ་ཐོག་མེད་ཀྱི་སྡིག་སྒྲིབ་དང༌། དམ་ཚིག་ཉམས་ཆགས་ཐམས་ཅད་དག ལུས་སེམས་ལ་བདེ་སྟོང་གི་ཉམས་མྱོང་ཁྱད་པར་ཅན་བདག་གཞན་སེམས་ཅན་ཐམས་ཅད་ལ་སྐྱེས་པར་གྱུར། ཨོཾ་བཛྲ་ཧེ་རུ་ཀ་ས་མ་ཡ། མ་ནུ་པཱ་ལ་ཡ། ཧེ་རུ་ཀ་ཏྭེ་ནོ་པ་ཏིཥྛ། དྲྀ་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་པོཥྱོ་མེ་བྷ་ཝ།

སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲེ་ཡཾ་ཀུ་རུ་ཧཱུྂ། ཧ་ཧ་ཧ་ཧ་ཧོཿ བྷ་ག་ཝཱན། བཛྲ་ཧེ་རུ་ཀ་མཱ་མེ་མུཉྩ། ཧེ་རུ་ཀོ྅བྷ་ཝ། མ་ཧཱ་ས་མ་ཡ་སཏྭ་ཨཱཿཧཱུྂ་ཕཊ྄། ཅེས་ཉེར་གཅིག་སོགས་བརྗོད་ལ། 

བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག །གཙོ་བོ་རྡོ་རྗེ་འཛིན་པས་ཏེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་བོས་བདག་ལ་སྐྱོབས། །ཧེ་རུ་ཀའི་ཞལ་ནས་ཁྱོད་ཀྱི་སྡིག་སྒྲིབ་དག་གོ་ཞེས་གསུངས་ཤིང༌། ཧེ་རུ་ཀ་རང་ཉིད་ལ་ཐིམ་པར་གྱུར། རང་གི་ལུས་ཤེལ་སྒོང་བཞིན་དུ་དག་ཅིང་ལྷར་གསལ་བའི་སྙིང་ཁར་ཉི་མའི་སྟེང་དུ། ཧཱུྂ་ཡིག་ཡེ་ཤེས་ལྔའི་རང་བཞིན་ལས་འོད་འཕྲོས་ལུས་གང་འོད་ཟེར་ཕྱིར་འཕྲོས་པས། ཆོས་དབྱིངས་ནམ་མཁའི་མཐས་གཏུགས་པ་ནས། བླ་མ་ཡི་དམ་སངས་རྒྱས་བྱང་ཆུབ་སེམས་དཔའ་བསམ་གྱིས་མི་ཁྱབ་པ་མདུན་གྱི་ནམ་མཁར་ཏིལ་གྱི་གང་བུ་ལྟ་བུར་གང་བ་བདེ་མཆོག་ལྷ་ལྔའི་རྣམ་པར་སྤྱན་དྲངས། བཛྲ་ས་མཱ་ཛཿ གང་གིས་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །ཧེ་རུ་ཀ་དཔལ་དཔའ་བོ་ཆེ། །རྣམ་དག་རྡོ་རྗེ་དབང་ཕྱུག་དང༌། །རྗེས་ཆགས་ཆགས་པ་ཆེ་རྣམས་ཀྱི། །རྡོ་རྗེ་ཕག་མོ་དེ་ལ་འདུད། །ཕྱོགས་བཞིའི་འདབ་མ་ལ་བཞུགས་པའི། །མཁའ་འགྲོ་མ་དང་ལཱ་མ་དང༌། །དུམ་སྐྱེས་མ་དང་གཟུགས་ཅན་མ། །མཁའ་འགྲོ་ཆེན་མོ་བཞི་ལ་འདུད། ༈ །ཡན་ལག་བརྒྱད་ལྡན་དྲི་མ་མེད་པའི་ཆབ། །བཀྲ་ཤིས་སྣ་ཚོགས་འོ་མའི་ཆུ་རྒྱུན་འདི། །རྒྱལ་བའི་ཞལ་ལ་ཞལ་བསིལ་འདི་འབུལ་བས། །འགྲོ་ཀུན་བཀྲ་ཤིས་ཕུན་སུམ་ཚོགས་པར་ཤོག །སྤོས་དང་ཙན་དན་ལ་སོགས་སྦྱར་བ་ཡི། །ལས་ཀུན་བྱེད་པའི་ཆུ་གཙང་དྭངས་མ་འདི། །རྒྱལ་བའི་ཞབས་ལ་ཞབས་བསིལ་འདི་འབུལ་བས། །འགྲོ་ཀུན་བློ་བུར་དྲི་མ་དག་གྱུར་ཅིག །ཆུ་སྐྱེས་ཐང་སྐྱེས་ཡིད་ལས་བྱུང་བ་ཡི། །བྱང་ཆུབ་ཡན་ལག་མཛེས་པའི་མེ་ཏོག་འདི། །སྦྱིན་པའི་རང་བཞིན་རྒྱལ་བའི་དབུ་ལ་འབུལ། །འགྲོ་ཀུན་འབྱོར་པ་ཕུན་སུམ་ཚོགས་པར་ཤོག །ལྷན་ཅིག་སྐྱེས་དང་ཡོངས་སུ་སྦྱར་བ་ཡི། །རབ་ཏུ་ཚིམ་ལྡན་བདུག་སྤོས་དམ་པ་འདི། །ཚུལ་ཁྲིམས་རང་བཞིན་རྒྱལ་བའི་ཤངས་ལ་འབུལ། །འགྲོ་ཀུན་དལ་འབྱོར་ཡོན་ཏན་རྫོགས་པར་ཤོག

།གསལ་ཞིང་མི་གཡོ་མཛེས་པར་སྣང་བ་ཡི། །མི་ཤེས་མུན་སེལ་དཔལ་གྱི་སྒྲོན་མེ་འདི། །བཟོད་པའི་རང་བཞིན་རྒྱལ་བའི་སྤྱན་ལ་འབུལ། །འགྲོ་ཀུན་མཚན་དང་དཔེ་བྱད་རྫོགས་པར་ཤོག །གུར་གུམ་ག་བུར་ཙན་དན་ལ་སོགས་དྲི། །རྣམ་མང་དྲི་ཞིམ་བདུག་སྤོས་དམ་པ་འདི། །བརྩོན་འགྲུས་རང་བཞིན་རྒྱལ་བའི་ཐུགས་ལ་འབུལ། །འགྲོ་ཀུན་ཡོན་ཏན་གོང་དུ་འཕེལ་བར་ཤོག །རོ་མཆོག་བརྒྱ་དང་ལྡན་པའི་ཞལ་ཟས་མཆོག །ཕུན་ཚོགས་ཡོན་ཏན་འབྱུང་བ་བདུད་རྩིའི་རིགས། །བསམ་གཏན་རང་བཞིན་རྒྱལ་བའི་ལྗགས་ལ་འབུལ། །འགྲོ་ཀུན་ཏིང་འཛིན་ཟས་ཀྱིས་འཚོ་བར་ཤོག །ཡན་ལག་ལྔ་ལྡན་སིལ་སྙན་རོལ་མོ་འདི། །ཤེས་རབ་རང་བཞིན་རྒྱལ་བའི་སྙན་ལ་འབུལ། །བསོད་ནམས་དེས་ནི་ཟག་མེད་ཆོས་རྣམས་ཀུན། །འགྲོ་བ་ཀུན་གྱི་རྒྱུད་ལ་འཆར་བར་ཤོག །དབང་པོ་ཚིམ་བྱེད་འདོད་པའི་ཡོན་ཏན་ལྔ། །ཕུན་སུམ་ཚོགས་པ་མཆོག་གི་ལོངས་སྤྱོད་རྣམས། །ཐབས་ཀྱི་རང་བཞིན་རྒྱལ་བ་རྣམས་ལ་འབུལ། །འགྲོ་ཀུན་ཟག་མེད་ཕུང་པོ་ལྔ་ཐོབ་ཤོག །ཞིང་སྐྱེས་སྔགས་སྐྱེས་རང་བཞིན་ལྷན་ཅིག་སྐྱེས། །ཡིད་ལས་བྱུང་བ་སྤྲུལ་པ་ལྷ་མོའི་ཚོགས། །སྟོབས་ཀྱི་རང་བཞིན་རྒྱལ་བའི་གཟུགས་ལ་འབུལ། །འགྲོ་བ་ཀུན་གྱི་བདེ་མཆོག་ཐོབ་པར་ཤོག །རྒྱལ་བའི་ཡོན་ཏན་མ་ལུས་དགེ་བའི་ཚོགས། །དང་བའི་ཡིད་ཀྱིས་གུས་ཤིང་གསོལ་བ་འདི། །སྨོན་ལམ་རང་བཞིན་རྒྱལ་བའི་སྙན་ལ་འབུལ། །འགྲོ་ཀུན་སངས་རྒྱས་ཡོན་ཏན་ཐོབ་པར་ཤོག །ཟབ་ཅིང་སྤྲོས་བྲལ་འདུས་མ་བྱས་པ་ལ། །ཡང་དག་པར་ནི་མཉམ་པར་བཞག་པའི་དོན། །ཡེ་ཤེས་རང་བཞིན་རྒྱལ་བའི་ཐུགས་ལ་འབུལ། །འགྲོ་བ་ཀུན་གྱིས་ཆོས་ཉིད་རྟོགས་པར་ཤོག །བདག་དང་འགྲོ་བ་སེམས་ཅན་ཐམས་ཅད་ཀྱི། །ཉོན་མོངས་དབང་གིས་ཀུན་ནས་བསླངས་གྱུར་པའི། །ལུས་ངག་ཡིད་ཀྱིས་མི་དགེ་ཅི་བགྱིས་པ། །དུས་གསུམ་རྒྱལ་བ་རྣམས་ཀྱི་སྤྱན་སྔར་བཤགས། །རྒྱལ་བའི་ཕྲིན་ལས་རྨད་དུ་བྱུང་བ་དང༌། །རྒྱལ་དང་རྒྱལ་སྲས་རང་རྒྱལ་དགྲ་བཅོམ་དང༌། །སོ་སྐྱེ་དགེ་དང་དགེ་གཞན་ཅི་མཆིས་པ། །མ་ལུས་པ་ལ་རྟག་ཏུ་རྗེས་ཡི་རང༌། །འགྲོ་ཀུན་སྨིན་ཅིང་གྲོལ་བར་བྱ་བའི་ཕྱིར། །བླ་མ་རྣམས་དང་སངས་རྒྱས་བྱང་སེམས་ལ། །ཟབ་ཅིང་རྒྱ་ཆེ་ཆོས་ཀྱི་འཁོར་ལོ་མཆོག

།རྒྱུན་མི་འཆད་པར་བསྐོར་བར་བསྐུལ་མ་འདེབས། །སེམས་ཅན་ཇི་སྲིད་གནས་ཀྱི་བར་དུ་ནི། །མྱ་ངན་མི་འདའ་རྟག་པར་བཞུགས་ནས་ཀྱང༌། །གང་ལ་གང་འདུལ་འགྲོ་བའི་དོན་མཛད་པར། །ཐལ་སྦྱར་གུས་པ་མཆོག་གིས་གསོལ་བ་འདེབས། །དུས་གསུམ་རྒྱལ་བ་རྣམས་ཀྱི་བྱིན་རླབས་ཀྱིས། །ལོག་པའི་བསམ་པ་ནམ་ཡང་མི་འབྱུང་ཞིང༌། །ཉོན་མོངས་རྣམ་རྟོག་ཚོགས་རྣམས་ཞི་ནས་ཀྱང༌། །དཀར་པོའི་ཡོན་ཏན་གོང་དུ་འཕེལ་བར་ཤོག །བླ་མ་བསྟེན་ཅིང་དཀོན་མཆོག་མཆོད་པ་དང༌། །མོས་གུས་ལྟེམ་རྐྱང་ནམ་ཡང་མི་འབྱུང་ཞིང༌། །ཐེག་མཆོག་ལམ་གྱི་སྒྲུབ་པ་བྱེད་པ་ལ། །སྐད་ཅིག་ཙམ་ཡང་ལེ་ལོ་མེད་པར་ཤོག །བསྡུ་བ་བཞི་དང་ཞི་སོགས་ལས་རྣམས་ཀྱིས། །སངས་རྒྱས་འཕྲིན་ལས་རྫོགས་པར་བྱེད་པ་དང༌། །སེམས་ཅན་ཀུན་གྱི་བསམ་པའི་དོན་རྣམས་ཀུན། །དེ་དག་མ་ལུས་བདག་གིས་འགྲུབ་པར་ཤོག །འགྲོ་བའི་དོན་ལ་གཡེལ་བ་མེད་པ་དང༌། །ལུས་དང་ལོངས་སྤྱོད་དངོས་པོ་ཐམས་ཅད་ལ། །འཛིན་ཆགས་སེར་སྣ་ནམ་ཡང་མི་འབྱུང་ཞིང༌། །ཟད་མི་ཤེས་པ་ཀུན་ལ་གཏོང་བར་ཤོག །དགེ་བ་འདི་ཡིས་མཁའ་མཉམ་སེམས་ཅན་གྱི། །སྡིག་དང་སྒྲིབ་པའི་ཚོགས་རྣམས་བྱང་གྱུར་ཏེ། །བསམ་པའི་དོན་ཀུན་ཡིད་བཞིན་འགྲུབ་གྱུར་ནས། །འགྲོ་ཀུན་བླ་མེད་བྱང་ཆུབ་མྱུར་ཐོབ་ཤོག། ༈ །།ཚོགས་ཞིང་རྣམས་འོད་ཏུ་ཞུ་ནས་རང་ལ་ཐིམ་པར་གྱུར། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་བླ་ན་མེད་པ་དང་མི་འབྲལ་བར་གྱུར་ཅིག སེམས་ཅན་ཐམས་ཅད་ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ཆེན་པོ་ལ་ཡུན་རིང་དུ་གནས་པར་གྱུར་ཅིག ཆོས་ཐམས་ཅད་ངོ་བོ་ཉིད་ཀྱིས་གྲུབ་པ་མེད་ཅིང༌། ཀུན་རྫོབ་བཏགས་པ་ཙམ་གྱི་སྒྱུ་མ་ལྟ་བུར་གྱུར། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ།

ཐུགས་ཀའི་ཧཱུྂ་གི་འོད་ཀྱིས་བརྟན་གཡོ་ཐམས་ཅད་སྦྱངས་ཏེ་འོད་དུ་ཞུ་བ་རང་ལ་ཐིམ་ཞིང༌། རང་གི་ལུས་ཀྱང་སྟོད་སྨད་ནས་འོད་དུ་ཞུ་བ་ཐུགས་ཀའི་ཧཱུྂ་ལ་ཐིམ། ཧཱུྂ་ཡིག་ཨཱུ་ཧ་ལ། ཧ་མགོ་བོ་ལ། མགོ་བོ་ཟླ་ཚེས་ལ། ཟླ་ཚེས་ཐིག་ལེ་ལ། ཐིག་ལེ་ནཱ་ད་ལ། ནཱ་ད་ཤིན་ཏུ་ཕྲ་བའང་མི་དམིགས་པར་གྱུར། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཆོས་ཐམས་ཅད་རབ་ཏུ་གནས་པ་མེད་པ་ནམ་མཁའ་དྲི་མ་མེད་པ་ལྟ་བུའི་འོད་གསལ་དུ་གྱུར། དེ་ལྟར་སྣང་བ་ཐམས་ཅད་བསྡུས་ཏེ། སྟོང་པ་ཉིད་ལས་ལངས་ནས་རང་གི་རླུང་སེམས་ནཱ་དའི་གཟུགས་གྱེན་དུ་སྒྲེང་བ་ཤིན་ཏུ་ཕྲ་བ་དཀར་ལ་དམར་བའི་མདངས་ཆགས་པ་ནམ་མཁར་གནས་པར་གྱུར། སྟོང་པའི་ངང་ལས་པཾ་ལས་པདྨ་དང༌། རཾ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུྂ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུྂ་གིས་མཚན་པ་ལས་འོད་འཕྲོས། རྡོ་རྗེའི་ས་གཞི། རྭ་བ། དྲྭ་བ། གུར་བླ་རེ། མདའི་དྲྭ་བ་ཡེ་ཤེས་ཀྱི་མེ་འབར་བའི་བསྲུང་བའི་འཁོར་ལོ་ཆེན་པོར་གྱུར། བསྲུང་བའི་འཁོར་ལོའི་དབུས་སུ། ཡཾ་ལས་རླུང༌། རཾ་ལས་མེ། བཾ་ལས་ཆུ། ལཾ་ལས་ས། སུཾ་ལས་རི་རབ་རིན་པོ་ཆེ། སྣ་བཞིའི་རང་བཞིན་ཅན། དེའི་སྟེང་དུ་པཾ་ལས་སྣ་ཚོགས་པདྨ་འབུམ་ལྡན་གྱི་སྟེང་དུ། ཧཱུྂ་ལས་སྣ་ཚོགས་རྡོ་རྗེའི་ལྟེ་བར་པཾ་ལས་སྣ་ཚོགས་པདྨ་འདབ་མ་བརྒྱད་པ་ལྟེ་བ་གེ་སར་དང་ལྡན་པའོ། །སྣ་ཚོགས་པདྨ་ཆུང་ངུའི་དབུས་སུ་མཚན་སོ་གཉིས་ཀྱི་ངོ་བོ། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ དབྱངས་དཀར་པོ་བཅུ་དྲུག་པ་ཕྲག་གཅིག་གཡས་བསྐོར་དང༌། སླར་ཡང༌། ཨ་ཨ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཱཿ བརྗོད། དབྱངས་དཀར་པོ་བཅུ་དྲུག་པ་ཕྲག་གཅིག་གཡོན་བསྐོར་དུ་རིམ་པ་གཅིག་གིས་འཁོད། དེའི་ཕྱི་རོལ་དུ་དཔེ་བྱད་བརྒྱད་ཅུའི་ངོ་བོ། ཀ་ཁ་ག་གྷ་ང༌། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵཿ

ཌ་ཌྷ་ད་དྷ་ཡ་ལ་དང་བཅས་ཏེ་གསལ་བྱེད་དམར་པོ་བཞི་བཅུ་པ་ཕྲག་ཅིག་གཡས་བསྐོར་དང༌། སླར་ཡང༌། ཀ་ཁ་ག་གྷ་ང༌། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵཿ ཌ་ཌྷ་ད་དྷ་ཡ་ལ་དང་བཅས་ཏེ། གསལ་བྱེད་དམར་པོ་བཞི་བཅུ་པ་ཕྲག་ཅིག་གཡོན་བསྐོར་དུ་རིམ་པ་གཅིག་གིས་འཁོད། དེ་གཉིས་ཡོངས་སུ་གྱུར་པ་ལས། ཟླ་བའི་དཀྱིལ་འཁོར་ཡོངས་སུ་རྫོགས་པ། དཀར་ལ་དམར་བའི་མདངས་ཅན་ལ། དབྱངས་གསལ་རྣམས་གཟུགས་བརྙན་ཤར་བ་བཞིན་དུ་སྣང་བའི་ཨཱ་ལི་དང༌། ཟླ་བའི་ཁ་དོག་དཀར་བའི་ཆ་ནི་མེ་ལོང་ལྟ་བུའི་ཀཱ་ལི་དང༌། ཟླ་བའི་ཁ་དོག་དམར་བའི་ཆ་ནི་མཉམ་པ་ཉིད་ཀྱི་ཡེ་ཤེས། རང་ནམ་མཁའི་ནཱ་དས་ཟླ་བ་དཀར་ལ་དམར་བའི་མདངས་ཅན་མཐོང་བ་ནས། བདག་གིས་སངས་རྒྱས་ཡབ་ཡུམ་གྱི་བྱང་སེམས་དཀར་དམར་གྱི་ངོ་བོར་གྱུར་པའི་དབུས་སུ་སྐྱེ་བ་བླངས་ལ། སེམས་ཅན་གྱི་དོན་བྱའོ་སྙམ་པའི་འཕེན་པ་དང་ལྡན་པས་ཟླ་བའི་དབུས་སུ་ནཱ་ད་ཞུགས་པ་ལས་ཐིག་ལེ། དེ་ལས་ཟླ་ཚེས། དེ་ལས་ཧའི་མགོ་བོ། དེ་ལས་ཧའི་ལུས། དེ་ལས་ཨཱུ་གྲུབ་པའི་ཚུལ་གྱིས་དཀར་ལ་དམར་བའི་མདངས་ཆགས་པའི་ཧཱུྂ་ཡིག་རྒྱུ་རྡོ་རྗེ་འཛིན་པའི་རང་བཞིན་དུ་གྱུར་པ་ནི་སོ་སོར་རྟོག་པའི་ཡེ་ཤེས། ཧཱུྂ་ཡིག་དེ་ལས་འོད་འཕྲོས་འགྲོ་བ་རྣམས་ཧེ་རུ་ཀའི་གོ་འཕང་ལ་བཀོད། བསྡུ་བའི་ཚེ་སངས་རྒྱས་བྱང་སེམས་ཐམས་ཅད་ཧེ་རུ་ཀ་ཡབ་ཡུམ་ལྷ་ལྔའི་དཀྱིལ་འཁོར་གྱི་རྣམ་པར་སྤྱན་དྲངས། སྙོམས་པར་ཞུགས་པས་སྔོན་དུ་འགྲོ་བ་ཞུ་བས། ཧཱུྂ་ཡིག་ནཱ་ད་ལ་ཐིམ་ཞིང༌། ཧཱུྂ་ཡིག་ལྷན་ཅིག་སྐྱེས་པའི་རང་བཞིན་དུ་གྱུར་པ་ནི་བྱ་བ་གྲུབ་པའི་ཡེ་ཤེས། ཟླ་བ་དབྱངས་གསལ་ས་བོན་དང་བཅས་པ་ཡོངས་སུ་གྱུར་པ་ལས་རྟེན་དང་བརྟེན་པ་ཐམས་ཅད་དུས་གཅིག་ཏུ་གྲུབ་པ་ནི་ཆོས་ཀྱི་དབྱིངས་ཀྱི་ཡེ་ཤེས་སོ། །དེ་ཡང་རིན་པོ་ཆེ་སྣ་ལྔ་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་རྩིག་པ་རིམ་པ་ལྔས་བསྐོར་བ། དེའི་སྟེང་དུ་རིན་པོ་ཆེའི་ཕ་གུ་དང༌།

དྲྭ་བ་དང༌། དྲྭ་བ་ཕྱེད་པ་དང༌། མདའ་ཡབ་པདྨ་ཕྱེད་པའི་དབྱིབས་ཅན་གྱིས་ཡོངས་སུ་བསྐོར་བའི་རྩིག་པའི་ཕྱི་རོལ་དུ་འདོད་ཡོན་གྱི་སྣམ་བུ་དམར་པོ་ལ་གནས་པའི་ལྷ་མོ་དུ་མས་མཆོད་རྫས་ཐོགས་ནས་བསྐོར་བ། སྒོ་བཞི་སོ་སོའི་མདུན་དུ་ཀ་བ་བཞི་བཞིས་ཉེ་བར་བཏེགས་པའི་རྟ་བབས་ཀྱིས་མཛེས་པར་བྱས་པའི་གཞལ་ཡས་ཁང་གི་ནང་དུ་ཀ་བ་བརྒྱད་ཀྱིས་བཏེགས་པའི་རྡོ་རྗེའི་གདུང་གིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། དེའི་ཕྱི་རོལ་དུ་དུར་ཁྲོད་ཆེན་པོ་བརྒྱད། དེ་ན་གནས་པའི་ཕྱོགས་སྐྱོང་བརྒྱད། ཤིང་བརྒྱད། ཞིང་སྐྱོང་བརྒྱད། ལྷ་བརྒྱད། ཀླུ་བརྒྱད། སྤྲིན་བརྒྱད། རི་བརྒྱད། མཆོད་རྟེན་བརྒྱད། མེ་བརྒྱད། ཆུ་བརྒྱད། གྲུབ་པ་ཐོབ་པའི་དཔའ་བོ་དང་རྣལ་འབྱོར་མ། མཁའ་འགྲོ་མ། འདྲེ་སྲིན་པོ། ཤ་ཟ་རོ་ལངས། ལྕེ་སྤྱང་ལ་སོགས་པས་ཡོངས་སུ་བསྐོར་བའི་གཞལ་ཡས་ཁང་གི་ནང་གི་སྟེང་དང༌། འོག་གི་ས་གཞི་ཐམས་ཅད་ཤར་དཀར། བྱང་ལྗང༌། ནུབ་དམར། ལྷོ་སེར། དབུས་སྔོ་བ་དེ་ལྟ་བུའི་གཞལ་ཡས་ཁང་གི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ། རང་ཉིད་བཅོམ་ལྡན་འདས་དཔལ་འཁོར་ལོ་བདེ་མཆོག་ལྷན་ཅིག་སྐྱེས་པ་ཡབ་ཡུམ། ཡབ་སྐུ་མདོག་སྔོན་པོ་ནམ་མཁའ་རྣམ་པར་དག་པ་ལྟ་བུ་ཞལ་གཅིག་ཕྱག་གཉིས་སྤྱན་གསུམ་པ། མཆེ་བའི་མྱུ་གུ་བཞི་ཅུང་ཟད་གཙིགས་པ་ཕྱག་གཡས་རྡོ་རྗེ་རྩེ་ལྔ་པ་དང༌། གཡོན་པས་དྲིལ་བུ་འཛིན་པ་དང་བཅས་པས་ཡུམ་ལ་འཁྱུད་པ། ཞབས་གཡས་བརྐྱངས་པས། དུས་མཚན་མ་དམར་མོའི་ནུ་མ་མནན་ཅིང༌། གཡོན་བསྐུམས་པས་འཇིགས་བྱེད་ནག་པོའི་མགོ་བོ་བརྫིས་པ། དབུ་སྐྲ་རལ་པའི་ཐོར་ཚུགས་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང༌། གཡས་སུ་སྣ་ཚོགས་རྡོ་རྗེ་དང༌། གཡོན་གྱི་ཆ་ལ་ཟླ་བ་ཕྱེད་པ་བསིལ་བའི་འོད་དང་ལྡན་པས་བརྒྱན་པ། མཚོག་མའི་སྟེང་དུ་རིགས་ཀྱི་བདག་པོ་མི་བསྐྱོད་པས་མཚན་པ།

རྡོ་རྗེའི་ཐག་པ་ལ་བརྒྱུས་པའི་མི་མགོ་སྐམ་པོ་ལྔ། རིན་པོ་ཆེའི་རྩེ་ཕྲན་གྱིས་བརྒྱན་པ། ཐོད་རློན་ལྔ་བཅུ་རྩ་གཅིག་གིས་དོ་ཤལ་བྱས་པ། སུམ་ཁུག་ཏུ་འཁྱོག་ཅིང་གྱེས་ལ་རྣམ་པར་བཀྲ་བའི་དར་དཔྱངས་ཀྱིས་མཛེས་པ། སྟག་གི་པགས་པའི་ཤམ་ཐབས་གྲོལ་བ། རུས་ཆེན་གྱི་འཁོར་ལོ། རྣ་ཆ། མགུལ་རྒྱན། གདུབ་སྐོར། སྐེ་རགས། ཐལ་ཆེན་གྱིས་བརྒྱན་ཏེ། རུས་པའི་རྒྱན་དྲུག་གིས་བརྒྱན་པ། ཚངས་པའི་སྐུད་པ་སེ་རལ་ཁར་ཐོགས་པ། སྒེག་པ་དཔའ་བ་འཇིགས་སུ་རུང༌། རྒོད་དང་གཤེ་དང་རྔམ་པ་དང༌། །སྙིང་རྗེ་ཞི་བ་ངོ་མཚར་ཆེ། །གར་དགུའི་ཉམས་དང་ལྡན་པ་ཉིད། དེའི་སྤང་དུ་ཡུམ་རྡོ་རྗེ་ཕག་མོ་སྐུ་མདོག་མེ་ཏོག་བྷནྡྷུ་ཛི་ཝ་ཀའི་མདོག་ལྟར་དམར་བ་ཞལ་གཅིག་ཕྱག་གཉིས་ཀྱིས། གཡོན་ཐོད་པ་ཁྲག་གིས་བཀང་བ་འཛིན་པས་ཡབ་ལ་འཁྱུད་ཅིང༌། གཡས་རྡོ་རྗེ་གྲི་གུག་དང་བཅས་པས་སྡིགས་མཛུབ་ཀྱིས་ཕྱོགས་བཅུར་སྡིགས་པ། གཅེར་བུ་སྤྱན་གསུམ་མ་སྐྲ་གྲོལ་བ། རྣ་ལྟག་གཡས་སུ་ཕག་ཞལ་གྱི་ངུར་སྒྲ་སྒྲོག་པ། མི་མགོ་སྐམ་པོ་ལྔའི་དབུ་རྒྱན་དང་སྐམ་པོ་ལྔ་བཅུའི་དོ་ཤལ་འཕྱང་བ། རུས་པའི་རྒྱན་ཆ་ལྔ་དང་ལྡན་པ། ཞབས་གཡོན་ཡབ་ཀྱི་གཡས་དང་ལྷན་ཅིག་ཏུ་བརྐྱང་ཞིང༌། གཡས་ཡབ་ཀྱི་རྐེད་ལ་འཁྲིལ་བ། གཞོན་ཞིང་མཛེས་པ། ལོ་བཅུ་དྲུག་ལོན་པའི་ན་ཚོད་ཅན་ཤ་རྒྱས་པ། ནུ་མ་འབུར་བ། བྷ་ག་རྒྱས་པ། གཉིས་མེད་ཀྱི་སྦྱོར་བ་ལ་བརྩོན་ཞིང་ཟག་མེད་ཀྱི་བདེ་བ་རྒྱས་པ་སྟེ། སྣང་བ་དང༌། ཐབས་དང༌། ལྷག་མཐོང་དང༌། སྙིང་རྗེ་ཆེན་པོའི་ངོ་བོ། ཡབ་ཧེ་རུ་ཀའི་ཕུང་པོ་ལྔ་རིགས་ལྔ། སྟོང་པ་དང༌། ཤེས་རབ་དང༌། ཞི་གནས་དང༌། བདེ་བ་ཆེན་པོའི་ངོ་བོ་འབྱུང་བ་ལྔ་ཡུམ་ལྔ། གཉིས་མེད་ཟུང་འཇུག་གི་སྐྱེ་མཆེད་དྲུག་སེམས་དཔའ་དྲུག་སྟེ། ཀུན་ནས་ཁ་སྦྱོར་ཞིང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། འདབ་མ་བཞི་ལ་ཤར་དུ་ཆུ་ཁམས་ཀྱི་ངོ་བོ་མཁའ་འགྲོ་མ་སྔོན་མོ། བྱང་དུ་རླུང་ཁམས་ཀྱི་ངོ་བོ་ལཱ་མ་ལྗང་ཁུ།

ནུབ་ཏུ་མེ་ཁམས་ཀྱི་ངོ་བོ་དུམ་སྐྱེས་མ་དམར་མོ། ལྷོར་ས་ཁམས་ཀྱི་ངོ་བོ་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་སྤྱན་གསུམ་མ། མཆེ་བ་རྣམ་པར་གཙིགས་ཤིང༌། གཅེར་བུ་སྐྲ་གྲོལ་བ། ཕྱག་གཉིས་ཀྱིས་གྲི་གུག་དང་ཐོད་པ་ཁྲག་གིས་བཀང་བ། ཐུགས་ཀར་སྟེང་འོག་ཏུ་འཛིན་པའི་མཆན་ཁུང་དུ་ཁ་ཊྭཱཾ་ག་བསྣམས་པ། ཕྱག་རྒྱ་ལྔས་བརྒྱན་ཞིང་མི་མགོ་སྐམ་པོ་ལྔའི་དབུ་རྒྱན་དང༌། སྐམ་པོ་ལྔ་བཅུའི་དོ་ཤལ་ཅན། ཞབས་གཡས་བརྐྱངས་པས་འོད་ཟེར་གྱི་ཕྲེང་བ་འཁྲུག་པའི་དབུས་ན་བཞུགས་པ། མཚམས་བཞིར་བདུད་རྩི་ལྔས་གང་བའི་ཐོད་པ་བཞིས་མཚན་པ་སྟེ། རྟེན་དང་བརྟེན་པ་ཐམས་ཅད་གསལ་ཞིང་སྒྲིབ་པ་མེད་པ། དྭངས་ཤིང་ཐོགས་པ་དང་བྲལ་བ་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རྣམ་རོལ་དུ་གྱུར། ལྷ་ཚོགས་དེ་རྣམས་ཀྱི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྂ ཐུགས་ཀའི་ཧཱུྂ་ལས་འོད་ཟེར་འཕྲོས་པས་རང་བཞིན་གྱི་གནས་ནས། བཅོམ་ལྡན་འཁོར་ལོ་བདེ་མཆོག་ལྷན་ཅིག་སྐྱེས་པ་ལྷ་ལྔའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔས་བསྐོར་བ་སྤྱན་དྲངས། །ཕེཾ ཧཱུྂ སྲིད་ཞི་མཉམ་ཉིད་རང་བཞིན་ཆོས་ཀྱི་དབྱིངས། །མ་བཅོས་སྤྲོས་བྲལ་བདེ་བ་ཆེན་པོའི་ངང༌། །འོག་མིན་སྟུག་པོ་བཀོད་པའི་ཞིང་ཁམས་སུ། །ཐར་པ་ཆེན་པོའི་གྲོང་མཆོག་ཉམས་རེ་དགའ། །འཇིགས་བྱེད་དུས་མཚན་བསྣོལ་བའི་གདན་སྟེང་དུ། །སྲིད་པ་མཐར་ཕྱིན་བཅོམ་ལྡན་བདེ་མཆོག་ནི། །མཐིང་ནག་ཞལ་བཞི་བཅུ་གཉིས་ཕྱག་གིས་སྤྲས། །ཞེ་སྡང་འཇོམས་མཛད་དཔའ་བོ་དབྱིངས་ནས་བཞེངས། །འདོད་ཆགས་ཆེན་མོ་སྐུ་ལ་འཁྲིལ་བའི་ཡུམ། །རྡོ་རྗེ་ཕག་མོ་གཅེར་བུ་ཁྲག་འཛག་མ། །བདེ་ཆེན་མཆོད་པ་རྟག་ཏུ་ཡབ་ལ་འབུལ། །ཡབ་ཡུམ་གཉིས་མེད་ཐབས་དང་ཤེས་རབ་རོལ། །འདོད་ཆགས་འཇོམས་ཕྱིར་མདོག་དམར་ཁྲོ་མོའི་ཚུལ། །དགའ་བ་བཞི་ལྡན་རིགས་བཞིའི་མཁའ་འགྲོས་བསྐོར། །ཌཱ་མ་རུ་དང་རུས་རྒྱན་ཁྲ་ལ་ལ། །བྱིན་གྱིས་བརླབ་ཕྱིར་གནས་འདིར་གཤེགས་སུ་གསོལ། །པཱུལླི་ལ་སོགས་མཁའ་སྤྱོད་ཡུལ་བརྒྱད་ན། །ཐོད་པའི་དུམ་བུ་རབ་གཏུམ་མ་ལ་སོགས། །ཐུགས་ཀྱི་འཁོར་ལོའི་དཔའ་བོ་མཁའ་འགྲོ་རྣམས། །བྱིན་གྱིས་བརླབ་ཕྱིར་གནས་འདིར་གཤེགས་སུ་གསོལ། །ཀ་མ་རུ་སོགས་ས་སྟེང་ཡུལ་བརྒྱད་ན། །མྱུ་གུ་ཅན་དང་ས་བསྲུང་མ་ལ་སོགས། །གསུང་གི་འཁོར་ལོ་དཔའ་བོ་མཁའ་འགྲོ་རྣམས། །བྱིན་གྱིས་བརླབ་ཕྱིར་གནས་འདིར་གཤེགས་སུ་གསོལ། །པྲེ་པུར་ལ་སོགས་ས་འོག་ཡུལ་བརྒྱད་ན། །སྟོབས་པོ་ཆེ་དང་འཁོར་ལོའི་ཤུགས་ལ་སོགས། །སྐུ་ཡི་འཁོར་ལོ་དཔའ་བོ་མཁའ་འགྲོ་རྣམས། །བྱིན་གྱིས་བརླབ་ཕྱིར་གནས་འདིར་གཤེགས་སུ་གསོལ། །འཐུང་སྤྱོད་ལ་སོགས་འཛམ་གླིང་ཡུལ་བརྒྱད་ན། །ཁྭ་གདོང་འུག་གདོང་ཁྱི་གདོང་ཕག་གདོང་སོགས། །དམ་ཚིག་འཁོར་ལོའི་བདུད་འདུལ་དཔའ་མོ་རྣམས། །བྱིན་གྱིས་བརླབ་ཕྱིར་གནས་འདིར་གཤེགས་སུ་གསོལ། །རྡོ་རྗེ་མེ་རི་ཆུ་བརྒྱད་དུར་ཁྲོད་བརྒྱད། །དུར་ཁྲོད་བརྒྱད་ན་ཕྱོགས་སྐྱོང་ཞིང་སྐྱོང་བརྒྱད། །ཀླུ་ཆེན་བརྒྱད་སོགས་བཀོད་པ་མ་ལུས་པ། །སྤྲུལ་པའི་དཀྱིལ་འཁོར་རྒྱན་གྱུར་གཤེགས་སུ་གསོལ། །ཨོཾ་ཨེ་ཧྱེ་ཧི།

ཛཿཧཱུྂ་བཾ་ཧོཿ ས་མ་ཡ་སྟྭཾ། ས་མ་ཡ་ཛཿ ༈ བཅོམ་ལྡན་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་གི་མཆོད་ཡོན་བཞེས་སླད་དུ། །འདི་ཉིད་དུ་ནི་བཞུགས་སུ་གསོལ། ཨོཾ་ཤྲཱི་ཙཀྲ་སཾ་ཝ་རཾ་ཨརྒྷཾ་པྲ་ཏཱིཙྪ་སྭཱ་ཧཱ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། ཨོཾ་ཤྲཱི་ཙཀྲ་སཾ་ཝ་རཾ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྂ། བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། །ཨོཾ་ཤྲཱི་ཙཀྲ་སཾ་ཝ་རཾ་པདྨ་ཀ་མ་ལཱ་ཡ་སྟྭཾ། །མེ་ཏོག་བདུག་སྤོས་དམ་པ་འདི་དག་དང༌། །འཇིག་རྟེན་ཁམས་ཀྱི་མེ་ཏོག་བདུག་སྤོས་ཀུན། །ཐམས་ཅད་བློ་ཡི་བླངས་ནས་ནི། །བཅོམ་ལྡན་བདེ་མཆོག་འཁོར་དང་བཅས་ལ་འབུལ། ཨོཾ་ཤྲཱི་ཙཀྲ་སཾ་ཝ་རཾ་པུཥྤེ་དྷཱུ་པཾ་པཱུ་ཛ་མེ་གྷ་ས་མུ་དྲ་སྥར་ཎ་ས་མ་ཡེ་ཨཱཿཧཱུྂ། །སྣང་གསལ་དྲི་མཆོག་དམ་པ་འདི་དག་དང༌། །འཇིག་རྟེན་ཁམས་ཀྱི་སྣང་གསལ་དྲི་མཆོག་ཀུན། །ཐམས་ཅད་བློ་ཡིས་བླངས་ནས་ནི། །བཅོམ་ལྡན་བདེ་མཆོག་འཁོར་དང་བཅས་ལ་འབུལ། ཨོཾ་ཤྲཱི་ཙཀྲ་སཾ་ཝ་རཾ་ཨཱ་ལོ་ཀཾ་གནྡྷཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྂ །ཞལ་ཟས་སྒྲ་སྙན་དམ་པ་འདི་དག་དང༌། །འཇིག་རྟེན་ཁམས་ཀྱི་ཞལ་ཟས་སྒྲ་སྙན་ཀུན། །ཐམས་ཅད་བློ་ཡིས་བླངས་ནས་ནི། །བཅོམ་ལྡན་བདེ་མཆོག་འཁོར་དང་བཅས་ལ་འབུལ། །ཨོཾ་ཤྲཱི་ཙཀྲ་སཾ་ཝ་ར་ནཻ་ཝི་དྱཾ་ཤཔད་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྂ། །ཧཱུྂ མཆེ་བ་གཙིགས་ཤིང་འཇིགས་ཆེན་པོ། །སྔགས་ཀྱི་མེ་ཏོག་ཕྲེང་བས་བརྒྱན། །ཤ་ཆེན་རབ་ཏུ་གསོལ་མཛད་པའི། །ཁྲག་འཐུང་དཔལ་ལ་ཕྱག་འཚལ་བསྟོད། །དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུང་ཐུགས། །འགྲོ་བ་སྐྱོབ་ལ་ཕྱག་འཚལ་བསྟོད།

།དེ་ནས་དཀོན་མཆོག་སྤྱི་ལ་བསྟོད་པ་ནི། ཧཱུྂ རྗེ་སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་བསྟོད། །བླ་མའི་སྐུ་ནི་རྡོ་རྗེའི་སྐུ། །མཛེས་ཤིང་ལྟ་བས་ཆོག་མི་ཤེས། །བསམ་གྱིས་མི་ཁྱབ་ཡོན་ཏན་ལྡན། །བླ་མའི་སྐུ་ལ་ཕྱག་འཚལ་བསྟོད། །བླ་མའི་གསུང་ནི་ཚངས་པའི་དབྱངས། །འགག་མེད་སེང་གེའི་སྒྲ་དང་ལྡན། །མུ་སྟེགས་ལོག་ལྟ་འཇོམས་མཛད་པའི། །བླ་མའི་གསུང་ལ་ཕྱག་འཚལ་བསྟོད། །བླ་མའི་ཐུགས་ནི་ནམ་མཁའ་འདྲ། །བདེ་གསལ་མི་རྟོག་སྟོང་པའི་ངང༌། །རྣམ་ཐར་གསུམ་ལ་ལེགས་གནས་པའི། །བླ་མའི་ཐུགས་ལ་ཕྱག་འཚལ་བསྟོད། །བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཀུན་གྱི་བྱེད་པོ་བླ་མ་ཡིན། །བླ་མ་རྣམས་ལ་ཕྱག་འཚལ་བསྟོད། །བླ་མ་སངས་རྒྱས་ཀུན་དང་མཉམ། །རྡོ་རྗེ་སློབ་དཔོན་མིག་གི་འབྲས། །མཐོ་རིས་ཐར་པའི་ལམ་སྟོན་པའི། །བླ་མ་དགེ་བའི་བཤེས་ལ་འདུད། །གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །མགོན་པོ་ཐུགས་རྗེ་ཆེར་ལྡན་པ། །ཐམས་ཅད་མཁྱེན་པ་སྟོན་པ་པོ། །བསོད་ནམས་ཡོན་ཏན་རྒྱ་མཚོའི་ཞིང༌། །དེ་བཞིན་གཤེགས་ལ་ཕྱག་འཚལ་བསྟོད། །དག་པས་འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་སྒྲོལ་ཞིང༌། །གཅིག་ཏུ་དོན་དམ་མཆོག་གྱུར་པའི། །ཞི་གྱུར་ཆོས་ལ་ཕྱག་འཚལ་བསྟོད། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གུས། །ཞིང་གི་དམ་པ་ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་བསྟོད། །གཞོན་ནུའི་སྐུ་ལུས་འཆང་བ་པོ། །ཡེ་ཤེས་སྒྲོན་མེས་རབ་ཏུ་བརྒྱན། །འཇིག་རྟེན་གསུམ་ན་མུན་སེལ་བའི། །འཇམ་དཔལ་དབྱངས་ལ་ཕྱག་འཚལ་བསྟོད། །སངས་རྒྱས་མང་པོས་རབ་ཏུ་བསྔགས། །ཡོན་ཏན་མཆོག་གི་གཏེར་གྱུར་པ། །སྤྱན་རས་གཟིགས་ཞེས་མཚན་གསོལ་བའི། །རྟག་པར་བརྩེ་ལ་ཕྱག་འཚལ་བསྟོད། །སྟོབས་པོ་ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་པོ། །བདུད་དགྲ་མ་ལུས་འདུལ་མཛད་པའི། །རྡོ་རྗེ་འཛིན་ལ་ཕྱག་འཚལ་བསྟོད། །ཧཱུྂ

སྔོན་གྱི་བསྐལ་པའི་དང་པོ་ལ། །ཨུ་རྒྱན་ཡུལ་གྱི་ནུབ་བྱང་མཚམས། །པདྨ་གེ་སར་སྡོང་པོ་ལ། །ཡ་མཚན་མཆོག་གི་དངོས་གྲུབ་བརྙེས། །པདྨ་འབྱུང་གནས་ཞེས་སུ་གྲགས། །འཁོར་དུ་དཔའ་བོ་མཁའ་འགྲོས་བསྐོར། །སྒྲ་སྒྱུར་མང་པོ་དི་རི་རི། །གླུ་ལེན་གར་བྱེད་ཁྱུགས་སེ་ཁྱུག །རུས་པའི་རྒྱན་ཆ་ཁྲ་ལ་ལ། །དར་ཟབ་ན་བཟའ་པུ་རུ་རུ། །གསེར་གྱི་གདུ་བུ་སི་ལི་ལི། །སྒྲུབ་མཆོག་བདག་གིས་སྤྱན་འདྲེན་གྱི། །བྱིན་གྱིས་བརླབ་ཕྱིར་གཤེགས་སུ་གསོལ། །སྒྲུབ་ཁང་འདི་ལ་བྱིན་ཞིག་ཕོབ། །སྒྲུབ་མཆོག་བདག་ལ་དབང་ཞིག་བསྐུར། །མར་མེ་འདི་ལ་མདངས་ཅིག་བསྐྱེད། །བགེགས་དང་ལོག་འདྲེན་བར་ཆོད་སོལ། །མཆོག་དང་ཐུན་མོང་དངོས་གྲུབ་སྩོལ། །ཨོཾ་གུ་རུ་པདྨ་སིདྡྷི་ཧཱུྂ། ༈ ཧཱུྂ བསྟན་པ་འདི་ལ་ངོ་མཚར་རྨད་བྱུང་བ། །འཇིག་རྟེན་དབང་གྱུར་པདྨ་རྒྱལ་པོ་ནི། །རིགས་ནི་ཟ་ཧོར་རྒྱལ་པོའི་སྲས་སུ་འཁྲུངས། །ཨུ་རྒྱན་ཡུལ་དུ་སྒྲོ་འདོགས་མ་ལུས་བཅད། །བསིལ་བའི་ཚལ་དུ་དངོས་གྲུབ་མ་ལུས་བརྙེས། །འཇིག་རྟེན་ཁམས་སུ་གདུག་པ་ཅན་རྣམས་བཏུལ། །ཁ་བ་ཅན་དུ་བསྟན་པ་རྒྱས་པར་མཛད། །ལྷོ་ནུབ་མཚམས་སུ་སྲིན་པོའི་ཁ་གནོན་མཛད། །མྱ་ངན་མི་འདའ་འགྲོ་བའི་གཉེན་ཅིག་པུ། །སྐུ་གསུམ་དབྱེར་མེད་ཆེ་མཆོག་ཧེ་རུ་ཀཿ །མཉམ་མེད་བླ་མ་མཆོག་འདི་དུས་འདིར་དྲན། །གསང་སྔགས་རྒྱལ་པོས་གནས་འདིར་བྱིན་ཕོབ་ལ། །རྐྱེན་ངན་བར་ཆད་ཕྱོགས་རྣམས་ཞི་བ་དང༌། །མཆོག་དང་ཐུན་མོང་དངོས་གྲུབ་བསྩལ་དུ་གསོལ། །ཨོཾ་སྐུ་ཡི་བྱིན་གྱིས་བརླབ་ཏུ་གསོལ། །ལུས་ཀྱི་སྒྲིབ་པ་སྦྱང་དུ་གསོལ། །ལྷ་དབང་ལུས་ལ་བསྐུར་དུ་གསོལ། །ལུས་སྐྱེ་འཆི་མེད་པའི་དངོས་གྲུབ་སྩོལ། །ཨཱཿགསུང་གི་བྱིན་གྱིས་བརླབ་ཏུ་གསོལ། །ངག་གི་སྒྲིབ་པ་སྦྱང་དུ་གསོལ། །སྔགས་དབང་ངག་ལ་བསྐུར་དུ་གསོལ། །ངག་སྙིང་པོ་ལུང་གི་དངོས་གྲུབ་སྩོལ། །ཧཱུྂ་ཐུགས་ཀྱི་བྱིན་གྱིས་བརླབ་ཏུ་གསོལ། །སེམས་ཀྱི་སྒྲིབ་པ་སྦྱང་དུ་གསོལ། །ཆོས་དབང་སེམས་ལ་བསྐུར་དུ་གསོལ། །སེམས་སྐྱེ་མེད་རྟོགས་པར་བྱིན་གྱིས་རློབས། །དབང་བཞི་བསྐུར་བར་མཛད་དུ་གསོལ། །སྐུ་བཞི་འགྲུབ་པར་མཛད་དུ་གསོལ། །ཚིག་དབང་དོན་མཆོག་རྟོགས་པ་དང༌། །མཆོག་དང་ཐུན་མོང་དངོས་གྲུབ་བསྩལ་དུ་གསོལ། །ཛཿཧཱུྂ་བཾ་ཧོཿགཉིས་སུ་མེད་པར་ཐིམ་པར་གྱུར།

སླར་ཡང་ཐུགས་ཀའི་ཧཱུྂ་ལས་འོད་ཟེར་འཕྲོས། དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས། ཕེཾ་ཕེཾ ཨརྒྷཾ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དྱ། ཤཔད་པྲ་ཏིཙྪ་སྭཱཧཱ། བཅོམ་ལྡན་འདས་དེ་བཞིན་གཤེགས་པའི་ཚོགས་ཐམས་ཅད་ཀྱིས་བདག་ལ་མངོན་བར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྂ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར་སྐུ་གང་དྲི་མ་དག ཆུའི་ལྷག་མ་ཡར་ལུད་པ་ལས། ཡབ་ལ་རིགས་ཀྱི་བདག་པོ་མི་བསྐྱོད་པ་དང༌། ཡུམ་ལ་རྣམ་པར་སྣང་མཛད། མཁའ་འགྲོ་མ་བཞི་ལ་རིན་ཆེན་འབྱུང་ལྡན་གྱིས་དབུ་བརྒྱན་ཅིང༌། དབང་གི་ལྷ་རྣམས་རང་ཉིད་ལ་ཐིམ་པར་གྱུར། ཨོཾ་སུཾ་བྷ་ནི་སུཾ་བྷ་ནི་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞ་གྲྀ་ཧྞ་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུྂ་ཧཱུྂ་ཕཊ྄། ཨོཾ་ཨཱ་ན་ཡ་ཧོཿ བྷ་ག་ཝཱན། བི་དྱཱ་རཱ་ཛ་ཧཱུྂ་ཧཱུྂ་ཕཊ྄། བསངས། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། སྦྱངས། སྟོང་པའི་ངང་ལས་ཀཾ་ལས་བྱུང་བའི་ཐོད་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཧཱུྂ་ལས་བྱུང་བའི་མཆོད་ཡོན། ཞབས་བསིལ། མེ་ཏོག བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ། གཟུགས་སྒྲ་དྲི་རོ་རེག་བྱ་ལ་སོགས་པ་དྭངས་ཤིང་ཐོགས་པ་མེད་པ་ས་དང་ནམ་མཁའ་བར་སྣང་ཐམས་ཅད་ཁྱབ་པ་རང་བཞིན་སྟོང་པ། རྣམ་པ་མཆོད་རྫས་བྱེད་ལས་སོ་སོའི་དབང་པོ་དྲུག་གི་སྤྱོད་ཡུལ་དུ་ཟག་མེད་ཀྱི་བདེ་བ་སྐྱེད་པར་གྱུར། ཨོཾ་བཛྲ་ཨརྒྷཾ་ཨཱཿཧཱུྂ། ཨོཾ་བཛྲ་པཱ་དྱཾ་ཨཱཿཧཱུྂ། ཨོཾ་བཛྲ་པུཥྤཾ་ཨཱཿཧཱུྂ། ཨོཾ་བཛྲ་དྷཱུ་པཾ་ཨཱཿཧཱུྂ། ཨོཾ་བཛྲ་ཨཱ་ལོ་ཀཾ་ཨཱཿཧཱུྂ། ཨོཾ་བཛྲ་གནྡྷཾ་ཨཱཿཧཱུྂ། ཨོཾ་བཛྲ་ནཻ་ཝི་དྱཾ་ཨཱཿཧཱུྂ། ཨོཾ་བཛྲ་ཤཔད་ཨཱཿཧཱུྂ། ཨོཾ་རཱུ་པ་བཛྲ་ཨཱཿཧཱུྂ། ཨོཾ་ཤཔད་བཛྲ་ཨཱཿཧཱུྂ། ཨོཾ་གནྡྷེ་བཛྲ་ཨཱཿཧཱུྂ། ཨོཾ་ར་ས་བཛྲ་ཨཱཿཧཱུྂ།

ཨོཾ་སྤརྴེ་བཛྲ་ཨཱཿཧཱུྂ། ཨོཾ་དྷརྨཿདྷཱ་ཏུ་བཛྲ་ཨཱཿཧཱུྂ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་པཱ་དྱཾ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་པུཥྤེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་དྷཱུ་པེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ནཻ་ཝི་དྱེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཤཔད་པྲ་ཏིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་དྷརྨ་དྷཱ་ཏུ་པྲ་ཏཱིཙྪ་སྭཱ་ཧཱ། ཨོཾ་བཛྲ་ཝཱི་ཎི་ཧུཾ་ཧཱུྂ་ཕཊ྄། ཨོཾ་བཛྲ་ཝཾ་ཤེ་ཧུཾ་ཧཱུྂ་ཕཊ྄། ཨོཾ་བཛྲ་མྲྀ་ཏཾ་གེ་ཧུཾ་ཧཱུྂ་ཕཊ྄། ཨོཾ་བཛྲ་མུ་རཉྫེ་ཧུཾ་ཧཱུྂ་ཕཊ྄། ཨོཾ་ཧཱ་སྱ་ཧུཾ་ཧཱུྂ་ཕཊ྄། ཨོཾ་བཛྲ་ལཱ་སྱ་ཧུཾ་ཧཱུྂ་ཕཊ྄། ཨོཾ་བཛྲ་གཱི་ཏི་ཧུཾ་ཧཱུྂ་ཕཊ྄། ཨོཾ་བཛྲ་ནྲྀ་ཏྱཻ་ཧུཾ་ཧཱུྂ་ཕཊ྄། ཨོཾ་བཛྲ་པུཥྤེ་ཧུཾ་ཧཱུྂ་ཕཊ྄། ཨོཾ་བཛྲ་དྷཱུ་པེ་ཧུཾ་ཧཱུྂ་ཕཊ྄། ཨོཾ་བཛྲ་དཱི་པེ་ཧུཾ་ཧྂའུ་ཕཊ྄། ཨོཾ་བཛྲ་གནྡྷེ་ཧུཾ་ཧཱུྂ་ཕཊ྄། ཨོཾ་རཱུ་པ་བཛྲི་ཧུཾ་ཧྂའུ་ཕཊ྄། ཨོཾ་ར་ས་བཛྲི་ཧུཾ་ཧྂའུ་ཕཊ྄། ཨོཾ་སྤརྴ་བཛྲི་ཧུཾ་ཧྂའུ་ཕཊ྄། ཨོཾ་དྷརྨཱ་དྷཱ་ཏུ་བཛྲི་ཧུཾ་ཧཱུྂ་ཕཊ྄། ༈ ནང་མཆོད་བྱིན་གྱིས་བརླབ་པ་ནི། ཨོཾ་སུཾ་བྷ་ནི་སུཾ་བྷ་ནི་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞ་གྲྀ་ཧྞ་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞཱ་པཱ་ཡ་གྲྀ་ཧྞཱ་པ་ཡ་ཧཱུྂ་ཧ྄ཱུྂ་ཕཊ྄། ཨོཾ་ཨཱ་ན་ཡ་ཧོཿ བྷ་ག་ཝཱན། བི་དྱཱ་རཱ་ཛ་ཧཱུྂ་ཧཱུྂ་ཕཊ྄། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱ་སྭ་བྷཱ་ཝ་ཤུདྡྷོ྅ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ཁ་དོག་སྔོན་པོ་གཞུ་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་རཾ་གྱིས་མཚན་པ། དེའི་སྟེང་དུ་ཀཾ་ལས་མི་མགོའི་སྒྱེད་པུ་གསུམ་ལ་གནས་པའི་ཨཱཿལས་ཐོད་པ་དུམ་བུ་གཅིག་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་དབུས་སུ་ཧཱུྂ་ལས་དྲི་ཆུ་ཧཱུྂ་གིས་མཚན་པ།

ཤར་དུ་ཨོཾ་ལས་དྲི་ཆེན་ཨོཾ་གྱིས་མཚན་པ། བྱང་དུ་ཁཾ་ལས་གླད་པ་ཁཾ་གྱིས་མཚན་པ། ནུབ་ཏུ་ཨཾ་ལས་བྱང་སེམས་ཨཾ་གིས་མཚན་པ། ལྷོར་ཏྲཱཾ་ལས་རཀྟ་ཏྲཱཾ་གྱིས་མཚན་པ། དེའི་སྟེང་གི་དབུས་སུ་ཧཱུྂ་ལས་མིའི་ཤ་ཧཱུྂ་གིས་མཚན་པ། ཤར་ལྷོར་ལཱཾ་ལས་བ་གླང་གི་ཤ་ལཱཾ་གྱིས་མཚན་པ། ལྷོ་ནུབ་ཏུ་མཱཾ་ལས་ཁྱིའི་ཤ་མཱཾ་གྱིས་མཚན་པ། ནུབ་བྱང་དུ་པཱཾ་ལས་གླང་པོ་ཆེའི་ཤ་པཱཾ་གྱིས་མཚན་པ། བྱང་ཤར་དུ་ཏཱཾ་ལས་རྟའི་ཤ་ཏཱཾ་གྱིས་མཚན་པ། འོག་གི་རླུང་གཡོས་མེ་སྦར། ཐོད་པ་དྲོས་རྫས་ཡི་གེ་དང་བཅས་པ་ཞུ་ཞིང་ཁོལ་བས་ཉི་མ་འཆར་ཀའི་མདོག་ལྟར་དམར་སེར་དུ་གྱུར། དེའི་སྟེང་དུ་ཁ་ཆོད་ཀྱི་ཚུལ་དུ་ཟླ་བའི་དཀྱིལ་འཁོར་དེའི་སྟེང་དུ་ཧཱུྂ་སྔོན་པོ། ཨཱཿདམར་པོ། ཨོཾ་དཀར་པོ་གསུམ་ལས་འོད་ཟེར་འཕྲོས་པས། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྐུ་གསུང་ཐུགས་ཡི་གེ་གསུམ་གྱི་རྣམ་པར་བཀུག ཡེ་ཤེས་ཀྱི་བདུད་རྩིར་གྱུར། ཡི་གེ་གསུམ་ལ་ཐིམ། རིམ་གྱིས་ཞུ་ཟླ་བ་ལ་ཐིམ། ཟླ་བ་བདུད་རྩིའི་རང་བཞིན་དུ་གྱུར་པས། དམ་ཚིག་གི་བདུད་རྩི་དང་ཐ་མི་དད་དུ་འདྲེས་པས། བདུད་རྩིའི་རྒྱ་མཚོ་ཁ་དོག་དཀར་བ། རེག་བྱ་བསིལ་བ། རོ་མངར་བ། ནུས་མཐུ་ཕུན་སུམ་ཚོགས་པར་གྱུར། ༈ ཨོཾ་ཨཱཿཧཱུྂ། བླ་མ་རྣམས་དང་མཆོག་གསུམ་ཀུན་འདུས་པའི། །སྐུ་གསུམ་ཡེ་ཤེས་ལྔ་ཡི་བདག་ཉིད་ཅན། ཁྱབ་བདག་རྡོ་རྗེ་འཆང་དང་དབྱེར་མེད་པའི། །མཚུངས་བྲལ་བླ་མ་མཆོག་གི་ཞལ་དུ་ཨོཾ་ཨཱཿཧཱུྂ། རྡོ་རྗེ་འཆང་དང་ཀླུ་སྒྲུབ་དྲིལ་བུ་པ། །ཛཱ་ལནྡྷ་ར་ནག་པོ་སྤྱོད་པ་དང༌། །ཏིལླི་པ་དང་ནཱ་རོ་ཀརྞ་རི། །རྡོ་རྗེ་གདན་པ་འཇིགས་མེད་འབྱུང་གནས་ཞབས། །རྩྭ་མི་རྒ་ལོ་དཔལ་ལྡན་ཕག་གྲུ་པ། །ཆོས་རྗེ་སྤྱན་སྔ་བཅུ་གཉིས་དབང་བསོད་པ། །གྲགས་པ་ཤེས་རབ་ཚུལ་རྒྱལ་གྲགས་རྡོར་བ། །འདྲེན་མཆོག་བླ་མ་བློ་བཟང་རིན་བཟང་ཞབས། །རྡོ་རྗེ་འཆང་དངོས་བསོད་ནམས་བཀྲ་ཤིས་ཞབས། །དངོས་གྲུབ་རྩ་བ་རྩ་བརྒྱུད་བླ་མ་མཆོད།

སླར་ཡང༌། རྡོ་རྗེ་འཆང་གི་ཞལ་དུ་ཨོཾ་ཨཱཿཧཱུྂ། ཀླུུ་སྒྲུབ་སྙིང་པོའི་ཞལ་དུ་ཨོཾ་ཨཱཿཧཱུྂ། ཨཱརྻ་དེ་བའི་ཞལ་དུ་ཨོཾ་ཨཱཿཧཱུྂ། ཨ་བྷ་ཡཱ་ཀ་རའི་ཞལ་དུ་ཨོཾ་ཨཱཿཧཱུྂ། སངས་རྒྱས་གྲགས་པའི་ཞལ་དུ་ཨོཾ་ཨཱཿཧཱུྂ། དཔལ་ཆེན་རྒ་ལོའི་ཞལ་དུ་ཨོཾ་ཨཱཿཧཱུྂ། གྲུབ་ཐོབ་ཁམས་པ་རྒྱ་གར་བའི་ཞལ་དུ་ཨོཾ་ཨཱཿཧཱུྂ། སྟོན་པ་བཀྲ་ཤིས་འབུམ་གྱི་ཞལ་དུ་ཨོཾ་ཨཱཿཧཱུྂ། བླ་མ་གྲགས་པ་སེང་གེའི་ཞལ་དུ་ཨོཾ་ཨཱཿཧཱུྂ། བླ་མ་དར་མ་རིན་ཆེན་གྱི་ཞལ་དུ་ཨོཾ་ཨཱཿཧཱུྂ། བླ་མ་གཞོན་ནུ་ཡེ་ཤེས་ཀྱི་ཞལ་དུ་ཨོཾ་ཨཱཿཧཱུྂ། བླ་མ་ཤཱཀྱ་སེང་གེའི་ཞལ་དུ་ཨོཾ་ཨཱཿཧཱུྂ། བླ་མ་ཚུལ་ཁྲིམས་དཔལ་བའི་ཞལ་དུ་ཨོཾ་ཨཱཿཧཱུྂ། སྟོན་པ་ངག་དབང་གྲགས་པའི་ཞལ་དུ་ཨོཾ་ཨཱཿཧཱུྂ། སྤྲུལ་སྐུ་བསོད་རྒྱལ་པའི་ཞལ་དུ་ཨོཾ་ཨཱཿཧཱུྂ། བླ་མ་བཟོད་པ་ལེགས་ལྡན་པའི་ཞལ་དུ་ཨོཾ་ཨཱཿཧཱུྂ། ཆོས་ཀྱི་རྗེ་ཟླ་བ་འོད་ཀྱི་ཞལ་དུ་ཨོཾ་ཨཱཿཧཱུྂ། ཨུ་རྒྱན་པདྨ་འབྱུང་གནས་ཀྱི་ཞལ་དུ་ཨོཾ་ཨཱཿཧཱུྂ། མཁའ་འགྲོ་ཡེ་ཤེས་མཚོ་རྒྱལ་གྱི་ཞལ་དུ་ཨོཾ་ཨཱཿཧཱུྂ། གཞན་ཡང་དབང་བསྐུར་རྒྱུད་བཤད་མན་ངག་གཞུང་འགྲེལ་ཐོབ་པའི་དཔལ་ལྡན་བླ་མ་དམ་པ་བརྒྱུད་པའི་ཚོགས་དང་བཅས་པ་རྣམས་ཀྱི་ཞལ་དུ་ཨོཾ་ཨཱཿཧཱུྂ། །ཨོཾ་ཨཱཿཧཱུྂ་ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུྂ་ཕཊ྄྄ཿ ཌཱ་ཀི་ནཱི་ཛཱ་ལ་སམྦ་རཾ་ཨོཾ་ཨཱཿཧཱུྂ། ཨོཾ་ཧྲཱིཿཧ་ཧ་ཧུཾ་ཧཱུྂ་ཕཊ྄་ཨོཾ་ཨཱཿཧཱུྂ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུྂ་ཕཊ྄་ཨོཾ་ཨཱཿཧཱུྂ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུཾ་ཧཱུྂ་ཨོཾ་ཨཱཿཧཱུྂ། བཛྲ་བཻ་རོ་ཙ་ནཱི་ཡེ་ཧུཾ་ཧཱུྂ་ཕཊ྄་ཨོཾ་ཨཱཿཧཱུྂ། ཨོཾ་ཌཱ་ཀི་ནཱི་ཡེ་ཨོཾ་ཨཱཿཧཱུྂ། ཨོཾ་ལཱ་མེ་ཨོཾ་ཨཱཿཧཱུྂ། ཨོཾ་ཁཎྜ་རོ་ཧེ་ཨོཾ་ཨཱཿཧཱུྂ། ཨོཾ་རཱུ་པི་ཎཱི་ཡེ་ཨོཾ་ཨཱཿཧཱུྂ། བཀའ་སྡོད་དམ་ཅན་ཆོས་སྐྱོང་བའི་སྲུང་མ་རྣམས་ཀྱི་ཞལ་དུ་ཨོཾ་ཨཱཿཧཱུྂ། ཨོཾ་ཧྲཱིཿཧ་ཧ་ཧུཾ་ཧཱུྂ་ཕཊ྄། ལན་གསུམ་བརྗོད། རྣམ་ལྔ་འདོད་སྐོར་ཕྱག་རྒྱ་བཅས།

ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་འཁྱུད་པའི་ཕྱག་རྒྱ་བཅས་ལ། ཡབ་ཀྱི་གསང་བ་མི་དམིགས་པའི་ངང་ལས། ཧཱུྂ་དཀར་པོ་ལས་རྡོ་རྗེ་རྩེ་ལྔ་པ་དཀར་པོ་ནོར་བུ་ཨོཾ་གྱིས་མཚན་ཞིང་བུ་ག་ཕཊ྄་སེར་པོས་བཀག་པ། ཡུམ་གྱི་གསང་བ་མི་དམིགས་པའི་ངང་ལས་ཨ་ལས་པདྨ་དམར་པོ་འདབ་མ་བརྒྱད་པ་ཟེའུ་འབྲུ་ཨས་མཚན་ཞིང༌། བདེ་བ་ཆེན་པོ་འཛག་པའི་རྩ་ཧྲཱིཿཡིག་དམར་པོས་བཀག་པར་གྱུར། ཡབ་ཡུམ་སྙོམས་པར་ཞུགས་པས་བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་ནས་སྙིང་ཁར་སླེབ་པ་ན་མཆོག་དགའ། སྙིང་ཁ་ནས་ལྟེ་བར་སླེབ་པ་ན་ཁྱད་པར་གྱི་དགའ་བ། ལྟེ་བ་ནས་ནོར་བུའི་རྩེར་སླེབ་པ་ན་ལྷན་སྐྱེས་ཉམས་སུ་མྱོང་བར་གྱུར། ལྷ་ཐམས་ཅད་བདེ་བ་ཆེན་པོ་ཉམས་སུ་མྱོང་ཞིང་ཐམས་ཅད་ཧེ་རུ་ཀའི་ཆ་ཤས་ཙམ་དུ་ཟད་པའི་ཕྱིར་རོ། ། དེ་ནས་བསྟོད་པ་བྱ་བ་ནི། ཧཱུྂ ཆོས་ཀྱི་དབྱིངས་ལ་འགྱུར་བ་མེད་རྟགས་སུ། །སྐུ་མདོག་མཐིང་ནག་ཅུང་ཟད་སྔོ་བའི་མདངས། །བྱང་ཆུབ་སེམས་དང་སྟོང་ཉིད་དབྱེར་མེད་པའི། །རྟག་ཆད་འགྲོ་འོང་བྲལ་ལ་ཕྱག་འཚལ་བསྟོད། །ལྷན་ཅིག་སྐྱེས་པ་བདེ་བ་ཆེན་པོའི་ངང༌། །བདུད་རྩི་རོ་ཡི་ངེས་གང་ཚུལ་སྟོན་པ། །མཆོག་ལ་ཕན་མཛད་རྡོ་རྗེ་ཕག་མོ་དང༌། །གཉིས་མེད་རོལ་བར་མཛད་ལ་ཕྱག་འཚལ་བསྟོད། །ཞལ་གཅིག་ཕྱག་གཉིས་སྤྱན་གསུམ་བསྒྲད་པའི་ཚུལ། །ཕྱག་གཡས་རྡོ་རྗེས་རྣམ་རྟོག་རྩད་ནས་གཅོད། །གཡོན་པ་དྲིལ་བུས་དངོས་པོར་འཛིན་པ་སྤོང༌། །སྣང་སྟོང་དབྱེར་མེད་འཁྱུད་ལ་ཕྱག་འཚལ་བསྟོད། །འཇིག་རྟེན་སྤྱོད་གྲོལ་དབུ་སྐྲ་གྱེན་དུ་བཅིངས། །ཡེ་ཤེས་ལྔ་ལྡན་ཐོད་པའི་ཕྲེང་བས་བརྒྱན། །ཆོས་ཉིད་ཐུགས་ཆུད་རྡོ་རྗེའི་ཐག་པས་རྒྱུས། །ཡུལ་དང་ཡུལ་ཅན་དབྱེར་མེད་ཁྱོད་ལ་བསྟོད། །འཁོར་བའི་སྐྱོན་གྱིས་མ་གོས་པདྨའི་གདན། །བྱང་ཆུབ་མྱུ་གུ་སྨིན་མཛད་ཉི་སྟེང་དུ། །ཞབས་གཉིས་བརྐྱང་བསྐུམ་འཇིགས་བྱེད་དུས་མཚན་མནན། །མ་རུངས་ཚར་གཅོད་མཛད་ལ་ཕྱག་འཚལ་བསྟོད། །སྒྲིབ་གཉིས་སྲེག་མཛད་མེ་དཔུང་ནང་ན་བཞུགས། །ཉོན་མོངས་གདུངས་སེལ་ཟླ་བ་ཕྱེད་པས་སྤྲས། །འཕྲིན་ལས་བཞི་ཡིས་སེམས་ཅན་དོན་མཛད་ཕྱིར། །སྣ་ཚོགས་རྡོ་རྗེས་མཚན་ལ་ཕྱག་འཚལ་བསྟོད། །ཡིད་བཞིན་རེ་སྐོང་ནོར་བུ་གཙུག་ན་མཛེས། །ཕ་རོལ་ཕྱིན་དྲུག་རྫོགས་པའི་ཕྱག་རྒྱ་དྲུག

།མཚན་དང་དཔེ་བྱད་ལྡན་པའི་སྐུར་གསལ་བ། །མི་བསྐྱོད་དབུ་རྒྱན་ཅན་ལ་ཕྱག་འཚལ་བསྟོད། །སྤང་བྱ་སྤོང་ཞིང་གདུལ་བྱ་འདུལ་བའི་ཕྱིར། །སྟག་གི་པགས་པ་མི་མགོའི་ཕྲེང་བས་བརྒྱན། །བདུད་བཞི་འཇོམས་ཕྱིར་རྣོ་དཀར་མཆེ་བ་གཙིགས། །ཐུགས་རྗེས་འཛུམ་བཅས་ཁྲོས་ལ་ཕྱག་འཚལ་བསྟོད། །བདག་འདྲ་བློ་དམན་ཡོན་ཏན་མེད་པ་ཡིས། །ལྷ་མཆོག་ཁྱོད་ལ་བསྟོད་པའི་བསོད་ནམས་ཀྱིས། །དུས་འདི་ནས་བཟུང་བྱང་ཆུབ་སྙིང་པོའི་བར། །ལྷ་མཆོག་ཁྱོད་དང་མི་འབྲལ་འགྲོགས་པར་ཤོག །ཁམས་བཞི་རྣམ་དག་མཁའ་འགྲོ་ཆེན་མོ་བཞི། །ཕྱོགས་བཞིར་གནས་ནས་ལས་བཞི་སྒྲུབ་པ་དང༌། །ཡེ་ཤེས་བཞི་ཡི་རང་གཟུགས་མཁའ་འགྲོ་མ། །ལཱ་མ་དུམ་སྐྱེས་གཟུགས་ཅན་མ་ལ་འདུད། །མཚམས་བཞིར་གནས་པའི་སྟོབས་ཆེན་ལྔས་གང་བའི། །བུམ་ཐོད་བཞི་ཡི་མཆོག་གི་བདེ་སྩོལ་ཞིང༌། །ཡེ་ཤེས་ལྔ་ཡི་རང་སྣང་གཞལ་ཡས་ཁང༌། །རྟེན་དང་བརྟེན་པར་བཅས་ལ་ཕྱག་འཚལ་བསྟོད། །ཚོགས་བརྒྱད་དག་པས་དུར་ཁྲོད་ཆེན་པོ་བརྒྱད། །ཕྱོགས་སྐྱོང་ཞིང་སྐྱོང་ཤིང་དང་ཆུ་རླུང་སྤྲིན། །རི་དང་མཆོད་རྟེན་མི་རོ་འབྱུང་པོའི་ཚོགས། །མི་མཐུན་སྲུང་སྐྱོབ་བསྲུང་བའི་འཁོར་ལོར་བསྟོད། །གདོད་ནས་དག་པ་བདེ་ཆེན་ཡེ་ཤེས་ཉིད། །ལམ་དུ་ལྷ་ཡི་འཁོར་ལོར་གསལ་དག་བསྟན། །འབྲས་བུ་བདེ་ཆེན་འཁོར་ལོར་བདག་གྱུར་ནས། །ཁམས་གསུམ་བདེ་བ་ཆེ་ལ་སྦྱོར་བར་ཤོག །བདག་ཧེ་རུ་ཀར་གནས་པའི་ཐུགས་ཁར་ཉི་མའི་དཀྱིལ་འཁོར་གྱི་སྟེང་དུ། ཧཱུྂ་ལ་སྔགས་ཀྱི་ཕྲེང་བས་བསྐོར་བ་ལ་དམིགས་ཏེ། བཟླས་པ་བྱས་པས་སྔགས་ཀྱི་ཕྲེང་བ་རླུང་དང་ལྷན་ཅིག་ཏུ་རང་གི་སྣ་བུག་གཡོན་པ་ནས་ཐོན། ཁམས་གསུམ་གྱི་སེམས་ཅན་ལྷར་གནས་པའི་སྣ་བུག་གཡས་པར་ཞུགས། སྙིང་ཁའི་ཧཱུྂ་ལ་ཐིམ། ཧཱུྂ་ལས་སྔགས་ཀྱི་ཕྲེང་བ་སེམས་ཅན་གྱི་སྣ་བུག་གཡོན་པ་ནས་དོན། །རང་གི་སྣ་བུག་གཡས་པར་ཞུགས། སྙིང་ཁའི་ཧཱུྂ་གནས་པ་ལ་ཐིམ་ཞིང་འཁོར་བ་ལ་དམིགས་ཏེ།

ཨོཾ་ཤྲཱི་བཛྲ་ཧེ་ཧེ་

དང༌། ཨོཾ་ཧྲཱིཿཧ་ཧ་ དང༌། ཨོཾ་བཛྲ་བཻ་རོ་ཙ་ནཱི་ དང༌། ཨོཾ་སརྦ་བུདྡྷ་ཌཱ་ཀི་ནཱི་ སོགས་བཟླས་ལ། དེ་ནས། མཁའ་འགྲོ་མ་བཞིའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ། མཱཾ་ལཱཾ་པཱཾ་ཏཱཾ། བཞིའི་མཐའ་མར། རང་རང་གི་སྔགས་ཀྱིས་བསྐོར་བ་ལས་འོད་འཕྲོས། འགྲོ་བའི་དོན་བྱས་ཚུར་འདུས། རང་རང་གིས་སྔགས་ཕྲེང་ས་བོན་དང་བཅས་པ་ལ་ཐིམ་ཞིང་འཁོར་བ་ལ་དམིགས་ཏེ། ཨོཾ་ཌཱ་ཀི་ནཱི་ཡེ་ཧུཾ་ཧཱུྂ་ཕཊ྄྄། ཨོཾ་ལཱ་མེ་ཧུཾ་ཧཱུྂ་ཕཊ྄྄། ཨོཾ་ཁཎྜ་རོ་ཧེ་ཧུཾ་ཧཱུྂ་ཕཊ྄྄། ཨོཾ་རཱུ་པི་ཎཱི་ཡེ་ཧུཾ་ཧཱུྂ་ཕཊ྄྄། ཧཱུྂ གང་གིས་འཁོར་བའི་ཉེས་པ་ཀུན། །དྲན་པ་ཙམ་གྱིས་ཞི་མཛད་པ། །བླ་མེད་བྱང་ཆུབ་མཆོག་ལ་འགོད། །བླ་མའི་ཞབས་ལ་སྤྱི་བོས་འདུད། །སྐྱེ་མེད་ངང་ལས་ཐུགས་རྗེ་ཆེན་པོ་ཡིས། །པད་ཉི་འཇིགས་བྱེད་དུས་མཚན་གདན་སྟེང་དུ། །བདུད་འདུལ་ཧཱུྂ་ལས་ཁྲོ་ཆེན་སྐུར་སྤྲུལ་པ། །བཅོམ་ལྡན་བདེ་བའི་མཆོག་ལ་ཕྱག་འཚལ་བསྟོད། །དག་པ་ཆོས་སྐུའི་ཕོ་བྲང་ནས། །དམིགས་པ་མེད་པའི་སྙིང་བརྩེ་ཡིས། །གཟུགས་སྐུ་སྒྱུ་མར་སྟོན་མཛད་པའི། །ཕག་མོ་ཡུམ་ལ་ཕྱག་འཚལ་བསྟོད། །འབྱུང་བ་བཞི་པོ་རྣམ་དག་ཅིང༌། །ཡེ་ཤེས་བཞི་ཡི་ངོ་བོ་ཉིད། །མཁའ་འགྲོ་ལཱ་མ་དུམ་སྐྱེས་མ། །གཟུགས་ཅན་མ་དང་ལྷ་མོ་བཞི། །འགྲོ་བའི་དོན་དུ་སྐུ་སྤྲུལ་པའི། །མཁའ་འགྲོ་བཞི་ལ་ཕྱག་འཚལ་བསྟོད། །རབ་གཏུམ་མ་དང་གཏུམ་མིག་མ། །འོད་ལྡན་སྣ་ཆེན་དཔའ་བོའི་བློ། །མི་ཐུང་ལངྐའི་དབང་ཕྱུག་མ། །ཤིང་གྲིབ་མ་ལ་ཕྱག་འཚལ་བསྟོད། །ས་བསྲུང་མ་དང་འཇིགས་བྱེད་ཆེ། །རླུང་ཤུགས་ཆང་འཐུང་ལྗང་ལྷ་མོ། །ཤིན་ཏུ་བཟང་དང་རྟ་སྣ་མ། །བྱ་གདོང་མ་ལ་ཕྱག་འཚལ་བསྟོད། །འཁོར་ཤུགས་ཁཎྜ་རོ་ཧེ་དང༌། །ཆང་འཚོང་གོ་ཆ་རབ་དཔའ་མོ། །སྟོབས་ཆེན་འཁོར་ལོས་སྒྱུར་མ་དང༌། །བརྩོན་ཆེན་མ་ལ་ཕྱག་འཚལ་བསྟོད། །ཐོད་པའི་དུམ་བུ་ཀེང་རུས་ཆེ། །ཀེང་རུས་མཆེ་གཙིགས་ལྷ་ཡི་སྒྲ། །འོད་དཔག་མེད་དང་རྡོ་རྗེའི་འོད། །རྡོ་རྗེའི་སྐུ་ལ་ཕྱག་འཚལ་བསྟོད། །མྱུ་གུ་ཅན་དང་རལ་པ་ཅན། །དཔལ་ཆེན་ཧཱུྂ་མཛད་རབ་བཟང་དང༌། །རྡོ་རྗེ་བཟང་དང་འཇིགས་བྱེད་ཆེ། །མིག་མི་བཟང་ལ་ཕྱག་འཚལ་བསྟོད། །སྟོབས་ཆེན་རིན་ཆེན་རྡོ་རྗེ་དང༌། །རྟ་མགྲིན་ནམ་སྙིང་ཧེ་རུ་ཀཿ

།པདྨ་གར་དབང་རྣམ་སྣང་མཛད། །རྡོ་རྗེ་སེམས་ལ་ཕྱག་འཚལ་བསྟོད། །ཕྱོགས་བཞིའི་སྒོ་རྣམས་སྲུང་མཛད་པའི། །ཁྭ་གདོང་མ་དང་འུག་གདོང་མ། །དེ་བཞིན་ཁྱི་ཡི་གདོང་པ་ཅན། །ཕག་གདོང་མ་ལ་ཕྱག་འཚལ་བསྟོད། །ཡིད་འཕྲོག་གཟུགས་ནི་གཉིས་མ་སྟེ། །བསྲེག་མ་དང་ནི་ཕོ་ཉ་མོ། །མཆེ་བ་གཙིགས་དང་འཇོམས་མ་སྟེ། །གཤིན་རྗེ་བཞི་ལ་ཕྱག་འཚལ་བསྟོད། ། རྗེ་ནཱ་རོ་པས་མཛད་པའོ།། ཧཱུྂ ཕྱག་འཚལ་བཅོམ་ལྡན་དཔའ་བོའི་དབང་ཕྱུག་ནི། །བསྐལ་པའི་མེ་ཆེན་ལྟ་བུར་རབ་ཏུ་འབར། །རལ་བའི་ཅོད་པན་དབུ་ཡི་རྒྱན་དུ་བཅིངས། །མཆེ་བ་རབ་གཙིགས་རབ་ཏུ་འཇིགས་པའི་ཞལ། །སྐུ་ལ་ཕྱག་སྟོང་གཟི་བརྗིད་ལྡན་པ་པོ། །དགྲ་སྟ་ཞགས་པ་ཁ་ཊྭཱཾ་མདུང་བསྣམས་ཤིང༌། །རབ་འཇིགས་སྟག་གི་པགས་པ་གོས་སུ་གྱོན། །སྐུ་ཆེན་དུད་ཁ་བགེགས་མཐར་མཛད་ལ་འདུད། །ཞེ་སྡང་ཚུལ་གྱིས་ཞེ་སྡང་འཇོམས་མཛད་ཅིང༌། །ཆོས་དབྱིངས་རྣམ་དག་ཡེ་ཤེས་ངོ་བོ་ཉིད། །རྡོ་རྗེ་མཁའ་འགྲོ་མ་དང་མཉམ་པར་སྦྱོར། །ཞེ་སྡང་རྡོ་རྗེ་ཁྱོད་ལ་ཕྱག་འཚལ་བསྟོད། །ཧཱུྂ་གིས་རྡོ་རྗེ་ལས་བྱུང་ཆར་སྤྲིན་མདོག །དགའ་བ་རྣམ་དག་དྲག་པོའི་ཞལ་བཞིར་ལྡན། །གར་གྱི་ཉམས་དགུས་གདུག་པ་མ་ལུས་འདུལ། །ཧཱུྂ་མཛད་རྡོ་རྗེ་ཁྱོད་ལ་ཕྱག་འཚལ་བསྟོད། །རྟེན་འབྲེལ་བཅུ་གཉིས་དག་པས་ས་རྣམས་རྫོགས། །བཅུ་གཉིས་ཕྱག་གིས་ཕྱག་མཚན་སྣ་ཚོགས་བསྣམས། །ཡུལ་དང་ཡུལ་ཅན་རྣམ་རྟོག་སྦྱོང་མཛད་པའི། །ངོ་མཚར་མཚོན་ཆ་བསྣམས་ལ་ཕྱག་འཚལ་བསྟོད། །ཧཱུྂ་གིས་ང་རོས་སྲིད་གསུམ་སྐྲག་མཛད་ཅིང༌། །རྔམ་པའི་ང་རོས་ཕཊ྄་ཅེས་སྒྲ་བསྒྲོགས་པའི། །བདུད་དང་བགེགས་ཚོགས་མ་ལུས་འདུལ་མཛད་པའི། །རྣམ་རྟོག་བགེགས་འདུལ་མཛད་ལ་ཕྱག་འཚལ་བསྟོད། །སྤྲོས་བྲལ་བདེ་ཆེན་པདྨ་རཱ་གའི་མདོག །སྟོང་ཉིད་འོད་གསལ་དུས་གསུམ་བདེ་གཤེགས་ཡུམ། །རྣམ་རྟོག་དྲྭ་བ་མ་ལུས་གཅོད་མཛད་པའི། །དུས་གསུམ་རྒྱལ་བའི་ཡུམ་ལ་ཕྱག་འཚལ་བསྟོད། །ས་ཆུ་མེ་རླུང་འབྱུང་བཞི་རྣམ་པར་དག

།དག་པའི་ཞལ་བཞི་རིགས་ཀྱི་ཡུམ་བཞིར་སྣང༌། །དྲན་པ་ཉེར་བཞག་ཡེ་ཤེས་ངོ་བོ་ཉིད། །མཁའ་འགྲོ་མ་ཚོགས་ཡུམ་ལ་ཕྱག་འཚལ་བསྟོད། །སེམས་ཀྱི་རྣམ་རྟོག་བློ་ཡི་སྲིད་པ་སྦྱོང༌། །ཞེ་སྡང་རྣམ་དག་ཐུགས་ཀྱི་འཁོར་ལོར་སྣང༌། །ཐོད་པའི་དུམ་བུ་རབ་གཏུམ་མ་ལ་སོགས། །གནས་དང་ཉེ་གནས་རྣམས་ལ་ཕྱག་འཚལ་བསྟོད། །གསུང་གི་ང་རོས་ས་སྟེང་སྲིད་པ་སྦྱོང༌། །འདོད་ཆགས་རྣམ་དག་གསུང་གི་འཁོར་ལོར་སྣང༌། །མྱུ་གུ་ཅན་དང་ས་བསྲུང་མ་ལ་སོགས། །ཞིང་དང་ཉེ་ཞིང་རྣམས་ལ་ཕྱག་འཚལ་བསྟོད། །སྐུ་ཡི་རོལ་པས་ས་འོག་སྲིད་པ་སྦྱོང༌། །གཏི་མུག་རྣམ་དག་སྐུ་ཡི་འཁོར་ལོར་སྣང༌། །སྟོབས་པོ་ཆེ་དང་འཁོར་ལོའི་ཤུགས་ལ་སོགས། །འདུ་ཚོགས་གནས་ན་བཞུགས་ལ་ཕྱག་འཚལ་བསྟོད། །ཡང་དག་ལས་མཐའ་འཚོ་དང་རྩོལ་བས་འདྲེན། །བདེ་ཆེན་དགའ་བས་མོས་དང་གཙོ་ལ་ཕྱོགས། །གདུག་པའི་ཚོགས་རྣམས་མ་ལུས་སྲུང་བྱེད་པའི། །སྒོ་བཞི་མ་མོ་རྣམས་ལ་ཕྱག་འཚལ་བསྟོད། །བརྩོན་འགྲུས་རྣམ་དག་ཡང་དག་སྤོང་བ་བཞི། །གཤིན་རྗེ་སྲེག་མ་ལ་སོགས་མ་མོ་རྣམས། །ཕྱོགས་གཉིས་འཛིན་པ་སྐུ་མདོག་ཕྱེད་གཟུགས་ཞལ། །རྒྱལ་བའི་ཡུམ་དུ་བསྟན་ལ་ཕྱག་འཚལ་བསྟོད། །བདེ་གཤེགས་བརྒྱད་ནི་བསྟན་པའི་སྙིང་པོར་སྣང༌། །བདག་མེད་འཁོར་ལོར་དུར་ཁྲོད་བརྒྱད་དུ་བྱུང༌། །བྱང་ཆུབ་རྟེན་དུ་ཤིང་བརྒྱད་མངོན་དུ་གྱུར། །འཇིག་རྟེན་ཆོས་བརྒྱད་སྲེག་ལ་ཕྱག་འཚལ་བསྟོད། ། ཅེས་རྒྱུད་ནས་བཏུས་པ་རྩ་བའི་བསྟོད་པ་པཎྜི་ཏ་རིན་ཆེན་རྡོ་རྗེས་མཛད་པའོ། ཧཱུྂ ཁྲག་གི་རྒྱ་མཚོ་འཁྲུག་པའི་ཀློང་དཀྱིལ་ནས། །ཀེང་རུས་འཇིགས་སུ་རུང་བའི་ཁྲི་སྟེང་དུ། །བདུད་འདུལ་ཧཱུྂ་ལས་ཁྲོ་ཆེན་སྐུར་སྤྲུལ་པའི། །འཇིགས་བྱེད་ཧེ་རུ་ཀ་དཔལ་རྒྱལ་ཆེན་པོ། །སྐུ་མདོག་མཐིང་ནག་འོད་ཟེར་འབར་བས་གཟིས། །ཨ་ཏ་ཧ་ཡི་སྒྲ་སྐད་དྲག་པོ་ཡི། །ཁམས་གསུམ་ཟིལ་གནོན་མ་ལུས་དབང་དུ་བསྡུད། །རལ་པ་ཁམ་ནག་གྱེན་དུ་འབར་བ་ལས། །འཇིགས་བྱེད་ཁྲོ་བོའི་སྤྲུལ་པ་ཅིར་ཡང་སྟོན། །སྤྱན་རྩ་དམར་པོ་གློག་སྟོང་འཁྱུག་པ་ལས། །སྟོང་གསུམ་དུས་གཅིག་འགེངས་པའི་ངར་དང་ལྡན། །རྔམ་པའི་ཁྲོ་གཉེར་གྱེན་དུ་འབར་བ་ལས། །བསྐལ་པའི་མེ་དཔུང་འབར་བ་སྟོང་གིས་བརྒྱན། །ཆུ་རླབས་ལྟ་བུར་གྱུར་པའི་ཞལ་གདངས་པས། །སྟོང་གསུམ་འཇིག་རྟེན་ཐམས་ཅད་ཤོང་བའི་ཞལ། །ཞལ་ནས་ཆར་ཆེན་རྦ་ཀློང་འཁྲུག་པའི་རྔམ། །ཤངས་ནས་རྡོ་རྗེ་འཚུབ་མས་ཁམས་གསུམ་གཏོར། །ཧཱུྂ་ཧཱུྂ་སྒྲ་སྒྲོག་ཕཊ྄་ཕཊ྄་ཐོག་འབེབས་ཅིང༌། །འཇིགས་བྱེད་ཁྲོ་བོའི་སྤྲུལ་པ་སྤྲིན་ལྟར་འཁྲིགས། །སོ་དང་སེན་མོ་བ་སྤུའི་བུ་ག་ནས། །འཇིགས་བྱེད་སྤྲུལ་པ་དུ་མ་སྣང་བ་ནི། །ལ་ལ་ཚངས་པ་སྟོང་ལས་ལྷག་པར་ཞི། །ལ་ལ་གཤིན་རྗེ་སྟོང་ལས་རྔམ་པར་བྱེད། །ལ་ལ་དབང་ཕྱུག་སྟོང་ལས་འཇིགས་སུ་རུང༌། །ལ་ལ་ཁྱབ་འཇུག་སྟོང་ལས་དྲག་པར་བྱེད། །ཁྱོད་ནི་ཟ་བྱེད་ཆེན་པོ་འཇིགས་པའི་གཟུགས། །ཁྱོད་ནི་ཁྲག་འཐུང་རྒྱལ་པོ་རྔམ་པའི་བདག

།གདུག་པའི་དགྲ་བགེགས་མ་ལུས་འཇོམས་མཛད་པའི། །བདེ་མཆོག་རྒྱལ་པོ་ཁྱོད་ལ་ཕྱག་འཚལ་བསྟོད། །བདག་གི་བར་ཆད་ཐམས་ཅད་རབ་ཞི་ནས། །འདོད་པའི་དོན་རྣམས་ཕུན་སུམ་ཚོགས་པར་མཛོད། ། ཅེས་དཔའ་བོ་གཅིག་པར་བསྟོད་པའོ། །ཧཱུྂ རི་བོ་ཆེན་པོའི་ལྷོ་ཕྱོགས་སུ། །ཨུ་རྒྱན་རང་བྱུང་དུར་ཁྲོད་ན། །རི་བོ་ཐམས་ཅད་རུས་པའི་རི། །རྩི་ཤིང་ཐམས་ཅད་མདའ་དང་མདུང༌། །ཆུ་ཀླུང་ཐམས་ཅད་ཁྲག་དང་ཞག །ས་གཞི་ཐམས་ཅད་ཀེང་རུས་ལ། །སྒྲ་སྐད་ཐམས་ཅད་ཧཱུྂ་དང་ཕཊ྄། །ཁྲོ་བཅུ་རྒྱུ་བར་མི་ནུས་ཤིང༌། །སྟོབས་ཆེན་ཐམས་ཅད་འཇོམས་པའི་ས། །ཡུམ་རྡོ་རྗེ་ཕག་མོ་དེ་ན་བཞུགས། །སྤྱན་འདྲེན་གནས་འདིར་གཤེགས་སུ་གསོལ། །ཕྱག་འཚལ་མཆོད་པ་རབ་ཏུ་འབུལ། །མ་ཡི་སྐུ་མདོག་དམར་སེར་འོད་དུ་འབར་བ་ལས། །བདེ་ཆེན་ཉམས་དང་ལྡན་པའི་མཁའ་འགྲོ་འབུམ། །ཞབས་གཉིས་གར་སྟབས་དཀྱིལ་ཀྲུང་ཕྱེད་པ་ལས། །བདུད་བཞི་ཐལ་བར་རློག་པའི་མཁའ་འགྲོ་འབུམ། །སྤྱན་གསུམ་སྡང་མིག་ཕྱོགས་བཅུར་གཟིགས་པ་ལས། །སྣང་སྲིད་ཟིལ་གྱིས་གནོན་པའི་མཁའ་འགྲོ་འབུམ། །ཞལ་གཉིས་རབ་གདངས་མཆེ་བ་གཙིགས་པ་ལས། །སྐྱེ་ཤི་རྩད་ནས་གཅོད་པའི་མཁའ་འགྲོ་འབུམ། །དོན་དམ་རང་བཞིན་ཕག་ཞལ་ནག་པོ་ལས། །ཆོས་སྐུ་འགྱུར་བ་མེད་པའི་མཁའ་འགྲོ་འབུམ། །ཕྱག་གཡས་གྲི་གུག་ནམ་མཁར་ཕྱར་བ་ལས། །བདུད་བཞི་རྩད་ནས་གཅོད་པའི་མཁའ་འགྲོ་འབུམ། །ཕྱག་གཡོན་བྷནྡྷ་ཁྲག་བཀང་བསྣམས་པ་ལས། །རྟོག་མེད་ཟས་ལ་རོལ་བའི་མཁའ་འགྲོ་འབུམ། །ཐོད་སྐམ་ལྔ་ཡིས་དབུ་ལ་བརྒྱན་པ་ལས། །རིགས་ལྔས་འགྲོ་དོན་མཛད་པའི་མཁའ་འགྲོ་འབུམ། །དབུ་སྐྲ་སིལ་བུ་ཐུར་དུ་གྲོལ་བ་ལས། །སེམས་ཅན་བདེ་ལ་འགོད་པའི་མཁའ་འགྲོ་འབུམ། །རུས་པའི་རྒྱན་དྲུག་སྐུ་ལ་གསོལ་བ་ལས། །ཕ་རོལ་ཕྱིན་དྲུག་རྫོགས་པའི་མཁའ་འགྲོ་འབུམ། །རྡོ་རྗེ་ཁ་ཊྭཱཾ་ནམ་མཁར་འཕྱར་བ་ལས། །གནས་ལུགས་སྟོང་ཉིད་རྟོགས་པའི་མཁའ་འགྲོ་འབུམ། །དེ་ལ་མི་མགོ་གསུམ་གྱིས་བརྒྱན་པ་ལས། །དུག་གསུམ་གནད་དུ་བསྣུན་པའི་མཁའ་འགྲོ་འབུམ། །རྡོ་རྗེ་འཁོར་ལོས་རབ་ཏུ་བརྒྱན་པ་ལས། །འཕྲིན་ལས་རྣམ་བཞི་མཛད་པའི་མཁའ་འགྲོ་འབུམ། །དར་སྣ་ལྔ་ཡི་བ་དན་འཕྱར་བ་ལས། །ཡོན་ཏན་ནུབ་པ་མེད་པའི་མཁའ་འགྲོ་འབུམ། །གསེར་གྱི་བུམ་པ་རབ་ཏུ་ལྡིར་བ་ལས། །ཆོས་སྐུ་ཡོན་ཏན་འཛིན་པའི་མཁའ་འགྲོ་འབུམ། །ཌཱ་མ་རུ་ཡི་སིལ་སྒྲ་སྒྲོག་པ་ལས། །ཤེས་རབ་སྙན་བརྒྱུད་འཛིན་པའི་མཁའ་འགྲོ་འབུམ། །ཡུ་བ་དྲང་ཞིང་དཀར་ལ་ལྡེམ་པ་ལས། །བདུད་ཀྱི་རྒྱལ་མཚན་བསྙིལ་བའི་མཁའ་འགྲོ་འབུམ། །རྡོ་རྗེ་ཕྱེད་པ་ཐུར་དུ་བསྟན་པ་ལས། །དགྲ་བགེགས་གཡུལ་ངོ་ཟློག་པའི་མཁའ་འགྲོ་འབུམ། །ཐོད་རློན་ལྔ་བཅུའི་དོ་ཤལ་འཕྱང་བ་ལས། །གསང་སྔགས་རྒྱུད་སྡེ་འཛིན་པའི་མཁའ་འགྲོ་འབུམ། །ཡུམ་གྱི་མཁའ་ལ་མཐོ་དམན་མེད་པ་ལས། །ཆོས་རྣམས་མ་ལུས་བཞུགས་པའི་མཁའ་འགྲོ་འབུམ། །རོ་ཡི་གདན་ལ་དགྱེས་པར་བཞུགས་པ་ལས། །རྣམ་རྟོག་ཐམས་ཅད་སྤངས་པའི་མཁའ་འགྲོ་འབུམ། །མེ་དཔུང་འབར་བའི་ནང་ན་བཞུགས་པ་ལས། །ཉོན་མོངས་རྣམ་རྟོག་སྲེག་པའི་མཁའ་འགྲོ་འབུམ། །གཅེར་བུ་སྐུ་མདོག་དཔལ་གྱི་བེའུ་ལས། །འདོད་ཆགས་བདེ་བར་སྒྱུར་བའི་མཁའ་འགྲོ་འབུམ། །འདི་རྣམས་ཐམས་ཅད་མ་ཡི་སྤྲུལ་པ་སྟེ། །ཁྲོ་མོའི་གཟུགས་ཅན་རྡོ་རྗེ་རྣལ་འབྱོར་མ། །དབང་ཕྱུག་གཙོ་མོ་ཁྱོད་ལ་བདག་ལ་བསྟོད་དོ། །ལྷ་མོ་ཁྱོད་ལ་བསྟོད་པའི་བསོད་ནམས་ཀྱིས། །མི་མཐུན་གནོད་པའི་ཕྱོགས་རྣམས་ཞི་བ་དང༌། །མཆོག་དང་ཐུན་མོང་དངོས་གྲུབ་བསྩལ་དུ་གསོལ། །

མཁའ་འགྲོ་འབུམ་ཕྲག་ཉི་ཤུ་རྩ་གཉིས་ཀྱི་བསྟོད་པ་སློབ་དཔོན་ཌོམྦྷི་ཧེ་རུ་ཀས་མཛད་པ། དུར་ཁྲོད་དམ་ཚོགས་གྲལ་མ་གཏོགས་གཞན་དུ་གཉན་པར་གསུངས་སོ། །ཧཱུྂ སྟོང་ཉིད་སྙིང་རྗེའི་སྙིང་པོ་ཅན། ཁམས་གསུམ་པ་ཡི་ངོ་བོ་ཉིད། །བསྐལ་པ་མེ་ལྟར་འབར་བའི་འོད། །རྣལ་འབྱོར་མ་ལ་ཕྱག་འཚལ་བསྟོད། །དཔལ་ལྡན་རྡོ་རྗེ་མཁའ་འགྲོ་འབུམ། །མཁའ་འགྲོ་མ་ཡིས་འཁོར་ལོས་བསྒྱུར། །ཡེ་ཤེས་ལྔ་དང་སྐུ་གསུང་ཐུགས། །འགྲོ་བ་སྐྱོབ་ལ་ཕྱག་འཚལ་བསྟོད། །བདེ་བའི་རང་རིག་མ་སྐྱེས་པ། །ཇི་བཞིན་ཉིད་དུ་རྟོགས་གྱུར་པའི། །གཞན་དོན་མཐར་ཕྱིན་མཛད་པ་ཡི། །རྣལ་འབྱོར་མ་ལ་ཕྱག་འཚལ་བསྟོད། །གཡོན་པ་ཆགས་སོགས་ཁྲོ་མོའི་ཞལ། །གཡས་པ་རྟོག་མེད་ཕག་གདོང་ཞལ། །བདག་མེད་སྐྱེ་མེད་ཆོས་ཀྱི་དབྱིངས། །རྣལ་འབྱོར་མ་ལ་ཕྱག་འཚལ་བསྟོད། །ཇི་སྙེད་རྡོ་རྗེ་མཁའ་འགྲོ་མ། །ཀུན་རྟོག་འཆིང་བ་གཅོད་མཛད་ཅིང༌། །འཇིག་རྟེན་བྱ་བར་རབ་འཇུག་མ། །དེ་སྙེད་རྣམས་ལ་ཕྱག་འཚལ་བསྟོད། །བདེ་གཤེགས་སྐུ་ལ་གཉིས་མེད་འཁྲིལ། །ཟག་མེད་བདེ་བའི་སྐུ་ཉམས་ལྡན། །སེམས་ཅན་རྣམས་ལ་བདེ་སྟེར་མ། །ཕག་མོ་ཡུམ་ལ་ཕྱག་འཚལ་བསྟོད། །ལྟེ་བའི་དབུས་ནས་འབྱུང་ཞིང་འཕྲོ། །ཆོས་དང་ལོངས་སྤྱོད་རྫོགས་ལ་གནས། །མཁའ་འགྲོ་མ་རྣམས་བསྡུད་མཛད་མ། །ཕག་མོ་ཡུམ་ལ་ཕྱག་འཚལ་བསྟོད། །ཕྱི་ནང་གསང་གསུམ་མཆོད་པའི་ཚོགས། །རྣལ་འབྱོར་མ་ལ་མཆོད་པར་འབུལ། །ཐུགས་དམ་བསྐང་ཕྱིར་བཞེས་སུ་གསོལ། །དངོས་གྲུབ་གནང་ཕྱིར་བཞེས་སུ་གསོལ། ། ཞེས་བསྟོད། དེ་ནས་མདུན་སྐྱེད་སྒྲུབ་པ་ནི། །སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་བསྟན་པ་སྲོག་བཞིན་དུ་བསྲུང་བར་སེམས་བསྐྱེད་ལ། ཨོཾ་ཁཎྜ་རོ་ཧེ་ཧུཾ་ཧཱུྂ་ཕཊ྄། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། སྟོང་པའི་ངང་ལས་རྡོ་རྗེའི་བྲག་རི་དཔངས་མཐོ་ཞིང་ཞོལ་མཐུག་པ། རྒྱ་ཤིན་ཏུ་ཆེ་བ། བསྐལ་པ་འཇིགས་པའི་མེ་དང་རླུང་གིས་ཀྱང་བཤིག་མི་ནུས་པ།

དེའི་སྟེང་དུ་དུར་ཁྲོད་ཀྱི་ས་གཞི་ཆེན་པོའི་དབུས་སུ། ཐོད་པ་སྐམ་རློན་གྱིས་བརྩིགས་པའི་གཞལ་ཡས་ཁང་མི་ལྤགས་ཀྱི་གཡང་གཞིའི་བླ་བྲེ་དང༌། རྒྱུ་རློན་གྱི་ལྡ་ལྡི་ཁྲག་ཞག་གིས་བྱུགས་པའི་བརྒྱན་པའི་ནང་དུ། ཁྲག་གི་རྒྱ་མཚོ་དམར་ཆིལ་ཆིལ་ཁོལ་བ་འདོད་པའི་ཡོན་ཏན་ལྔ་དང་ལྡན་པར་གྱུར་པའི་དབུས་སུ། སྣ་ཚོགས་པདྨའི་སྡོང་པོ་འདབ་མ་བརྒྱད་པའི་ལྟེ་བར། རཾ་ལས་གྲུ་གསུམ་མཐིང་ནག་ཁ་ཁྱེར་ཡངས་ཤིང་མཐོ་བའི་དབུས་སུ། པཾ་ལས་པདྨ། རཾ་ལས་ཉི་མའི་དཀྱིལ་འཁོར་གྱི་སྟེང་དུ། རོ་ཡི་གདན་ལ་རང་གི་ཐུགས་ཁའི་ཧཱུྂ་ལས། ཧཱུྂ་གཉིས་པ་ཆད་དེ་བྱོན་པ་ལས། འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་ཧཱུྂ་ལ་ཐིམ། དེ་ཡོངས་སུ་གྱུར་པ་ལས། རྡོ་རྗེ་གྲི་གུག་གི་ཡུ་བ་ལ་ཧཱུྂ་གིས་མཚན་པ། དེ་ལས་འོད་ཟེར་མཚོན་ཆའི་རྣམ་པ་ཅན་འཕྲོས། དགྲ་བགེགས་གདུག་པ་ཅན་ཐམས་ཅད་ཚར་བཅད། ཚུར་འདུས་འདུས་ཡོངས་སུ་གྱུར་པ་ལས། དཔལ་ཡེ་ཤེས་ཀྱི་མགོན་པོ་སྐུ་མདོག་མཐིང་ནག་ཞལ་གཅིག་ཕྱག་བཞི་པ། ཕྱག་དང་པོ་གཉིས་ཀྱིས་གྲི་གུག་གིས་ཐོད་ཁྲག་ཐུགས་ཁར་དཀྲུག་པའི་ཚུལ་དུ་འཛིན་ཅིང༌། འོག་མ་རལ་གྲི་དང་ཁ་ཊྭཱཾ་ག་གདེངས་པའི་ཚུལ་དུ་འཛིན་པ། སྐུ་ཆེ་ཞིང་ཡན་ལག་རགས་པ། སྐུ་གསུས་ཤིན་ཏུ་ཆེ་བ། །སྤྱན་གསུམ་སྡང་མིག་ཏུ་གཟིགས་པ། ཞལ་གྱི་སྒོ་ནས་ཨ་ལ་ལ་ཧོ་གསུང་བའི་ཚུལ་དུ་བཞད་པ། མཆེ་བ་རྣམ་པར་གཙིགས་ཤིང་འཇིགས་པར་བྱེད་པ། ཁྲོ་གཉེར་སྨིན་མའི་དབུས་སུ་བསྡུས་པ། དབུ་སྐྲ་དང་སྨིན་མ་དམར་སེར་མེ་ལྟར་འབར་བ། ཐོད་པ་སྐམ་པོ་ལྔའི་དབུ་རྒྱན་ལ་རིན་པོ་ཆེའི་རྩེ་ཕྲན་གྱིས་སྤྲས་པ། མི་མགོ་རློན་པ་ཁྲག་འཛག་པ་ལྔ་བཅུ་རྩ་གཅིག་རྒྱུ་མའི་ཐག་པས་སྐྲ་གསེབ་དུ་རྒྱུས་པའི་ཕྲེང་བས་དོ་ཤལ་བྱས་པ། རུས་པ་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། སྦྲུལ་དཀར་པོས་སྐྲ་བཅིངས། དམར་པོས་མགུལ་རྒྱན། སེར་པོས་སྙན་རྒྱན། ནག་པོས་ཕྱག་གདུབ་དང་ཞབས་གདུབ།

ཁྲ་བོས་སྐེ་རགས། སྦྲུལ་སྔོ་ལྗང་སེ་རལ་ཁར་འཁྱུད་ནས་ཕྲག་གོང་གཡོན་པའི་སྟེང་དུ་མདུད་ནས་མགོ་བོས་ཞལ་ལ་ཅེར་གྱིས་ལྟ་བ། སྟག་ལྤགས་རློན་པའི་ཤམ་ཐབས་ཀྱིས་ཞབས་ཀྱི་འགག་ཡན་ཆོད་ཀླུབས་པས་མཛེས་པ། ཞབས་གཉིས་ཙན་དན་འཁྱིལ་བའི་སྟབས་ཀྱིས་རོ་ཡི་གདན་ལ་བཞུགས་པ། ཁམས་གསུམ་དབང་དུ་བསྡུད་ཅིང༌། སྲིད་གསུམ་ཟིལ་གྱིས་གནོན་པ། ནག་པོ་ཆེན་པོ་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། དེའི་ཐད་ཀྱི་སྨིན་མཚམས་ཀྱི་ནམ་མཁའ་ལ། ལྕགས་ཀྱི་བྱ་ཁྱུང་ནག་པོ་སྤྱན་གསུམ་རྡོ་རྗེའི་བྱ་མཆུ་ཅན། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། ཕྱག་གཉིས་ཀྱི་ཀླུ་གདུག་པ་ཅན་བཟུང་ནས་ཞལ་དུ་གསོལ་བ། སྤྲུལ་པ་དང་ཡང་སྤྲུལ་གྱི་ཚོགས་དུ་མས་བསྐོར་བ། གྲུ་གསུམ་གྱི་ཟུར་གསུམ་དུ་ཉི་མའི་གདན་ལ། ལས་ཀྱི་མགོན་པོ་བཀའ་སྡོད་བྱ་རོག་གི་གདོང་པ་ཅན་གསུམ། སྐུ་མདོག་ནག་པོ་སྤྱན་གསུམ་རྡོ་རྗེའི་བྱ་མཆུ་ཅན། གྲི་གུག་དང་ཐོད་ཁྲག་འཛིན་པ། གྲུ་གསུམ་གྱི་ཕྱི་རོལ་གཡས་ཀྱི་ཟླ་གམ་ལ་ཉི་མའི་དཀྱིལ་འཁོར་གྱི་སྟེང་དུ། ཤ་ཟ་ནག་པོ་སེང་གེའི་གདོང་པ་ཅན། གཡས་རལ་གྲི་དང་གཡོན་ཐོད་ཁྲག་འཛིན་པ། གཡོན་གྱི་ཟླ་གམ་ཉི་མ་ལ་ལྷ་མོ་ཙཎྜི་ཀ་ཞལ་གཅིག་ཕྱག་བཞི་མ། གཡས་གཉིས་ན་རལ་གྲི་དང་རྩེ་གསུམ། གཡོན་གཉིས་ན་མདའ་གཞུ་དང་དགྲ་མགོ་འཛིན་པ། དེའི་ཕྱི་རོལ་གྱི་པད་འདབ་བརྒྱད་ལ་ཉི་མའི་དཀྱིལ་འཁོར་གྱི་སྟེང་དུ། ཤར་དུ་བྱ་རྒོད་གདོང་ཅན། བྱང་དུ་ཁྱུང་གི་གདོང་ཅན། ནུབ་ཏུ་ཁྭ་ཏའི་གདོང་ཅན། ལྷོར་འུག་པའི་གདོང་ཅན། ཤར་ལྷོར་ཕག་གི་གདོང་ཅན། ལྷོ་ནུབ་ཏུ་ཁྱིའི་གདོང་ཅན། ནུབ་བྱང་དུ་སྤྱང་ཀིའི་གདོང་ཅན། བྱང་ཤར་དུ་སྟག་གི་གདོང་ཅན། མཁའ་འགྲོ་བརྒྱད་པོ་འདི་དག་ཐམས་ཅད་ཀྱང༌། སྐུ་མདོག་མཐིང་ནག་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་ཁྲག་འཛིན་པ། ལྷ་ཚོགས་དེ་དག་ཐམས་ཅད་ཤིན་ཏུ་ཁྲོ་ཞིང་རྔམ་ལ་མཆེ་བ་རྣམ་པར་གཙིགས་ཤིང་འཇིགས་པར་བྱེད་པ།

སྤྱན་གསུམ་གསུམ་དང་ལྡན་པ། ཐོད་པ་སྐམ་པོ་ལྔའི་དབུ་བརྒྱན་དང༌། ཁྲག་འཛག་པའི་མགོ་བོ་རློན་པ་ལྔ་བཅུའི་དོ་ཤལ་བྱས་པ། སྦྲུལ་དང་མི་གདུག་པའི་རྒྱན་གྱིས་བརྒྱན་ཅིང༌། རུས་པ་དང་རིན་པོ་ཆེའི་རྒྱན་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན། རོའི་གདན་ལ་གཡས་བརྐྱངས་པའི་སྟབས་ཀྱིས་བཞུགས་པ། དེའི་ཕྱི་རོལ་དུ་དུར་ཁྲོད་ཀྱི་ཁྱམས་ཆེན་པོ་ལ། བེང་ཆེན་ལྕམ་དྲལ་ལྷ་དམག་འབུམ་སྡེའི་ཚོགས་དང་བཅས་པ། ཡང་སྤྲུལ་གྱི་འཁོར་ནག་པོ་སྟོང༌། ཤ་ཟ་འབུམ། མ་མོ་བྱེ་བ། གང་པོ་མཛེས་མ་ལ་སོགས་གནོད་སྦྱིན་ཁྲི། ཕོ་ཉ་སྡེ་བརྒྱད། བྱ་དང་གཅན་ཟན་དཔག་ཏུ་མེད་པས་ཡོངས་སུ་བསྐོར་བ། དེའི་ཕྱི་རོལ་དུ་དུར་ཁྲོད་ཀྱི་ས་གཞི་ལ་རྒྱལ་པོ་ཆེན་པོ་སྡེ་བཞི། ཕྱོགས་སྐྱོང་བཅུ། ཞིང་སྐྱོང་བརྒྱད། དྲག་པོ་ཉི་ཤུ་རྩ་བརྒྱད། ལྷ་ཆེན་པོ་བརྒྱད། ཀླུ་ཆེན་པོ་བརྒྱད། གཟའ་ཆེན་པོ་བརྒྱད། རྒྱུ་སྐར་ཉི་ཤུ་རྩ་བརྒྱད། འཕྲོག་མ་བུ་ལྔ་བརྒྱ་དང་བཅས་པ། སངས་རྒྱས་ཀྱི་བསྟན་པ་སྲུང་བར་ཞལ་གྱིས་བཞེས་པ་ཐམས་ཅད་ཀྱིས་གང་བ། སྤྲུལ་པའི་འཁོར་ཐམས་ཅད་ཤ་ཁྲག་ལ་དགའ་ཞིང་སྙིང་རྗེ་མེད་པ། གདུག་པ་ཅན་ཐམས་ཅད་གསོད་པའི་ལས་ལ་བརྩོན་པ། ཁྲོ་ཞིང་གཏུམ་པ། མཚོན་ཆ་སྣ་ཚོགས་ཐོགས་པ། རང་རང་གི་འཁོར་དུ་མས་བསྐོར་བའོ། །ལྷ་ཚོགས་དེ་རྣམས་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུྂ་སྔོན་པོ། བདག་དང་མགོན་པོའི་ཐུགས་ཀ་ནས་འོད་ཟེར་དཔག་ཏུ་མེད་པ་འཕྲོས། རང་བཞིན་དག་པ་ཆོས་ཀྱི་དབྱིངས་དང༌། འོག་མིན་གྱི་གནས་དང༌། དུར་ཁྲོད་ཆེན་པོ་བསིལ་བའི་ཚལ་དང༌། ནཱ་ལེནྡྲའི་གཙུག་ལག་ཁང་དང༌། བི་ཀྲ་མ་ཤཱ་ལའི་གཙུག་ཁང་ལ་སོགས་པ་ནས། དཔལ་ཡེ་ཤེས་ཀྱི་མགོན་པོའི་ལྷ་ཚོགས་འཁོར་དང་བཅས་པ་མདུན་གྱི་ནམ་མཁར་སྤྱན་དྲངས། ཨོཾ་བཛྲ་མ་ཧཱ་ཀཱ་ལ་མཎྜལ་ས་པ་རི་ཝཱ་ར་བཛྲ་ས་མཱ་ཛཿ བཛྲ་ས་མཱ་ཛཿ །ཧཱུྂ རྒྱ་གར་དབུས་ཀྱི་རྡོ་རྗེ་གདན། །འགྱུར་མེད་རྒྱུན་ཏུ་རྟག་པའི་གནས། །དུས་གསུམ་སངས་རྒྱས་འབྱོན་པའི་ས། །རྡོ་རྗེ་གདན་གྱི་ཤར་ཕྱོགས་ན། །གཙུག་ལག་ཁང་ཆེན་ནཱ་ལེནྡྲའི། །ཆོས་སྐྱོང་སྲུང་མར་མངའ་གསོལ་བའི། །ཡེ་ཤེས་མགོན་པོ་བྱ་རོག་མཚན།

ཁྲག་འཐུང་རྒྱལ་པོའི་སྤྲུལ་པ་སྟེ། །བསྟན་པ་བསྲུང་ཕྱིར་འཇིགས་པའི་གཟུགས། །ནག་པོ་ཆེན་པོ་མཐུ་སྟོབས་ཅན། །ལྷ་སྲིན་སྡེ་བརྒྱད་འཁོར་གྱིས་བསྐོར། །ཁམས་གསུམ་མ་ལུས་དབང་དུ་བསྡུད། །སངས་རྒྱས་བསྟན་ལ་སྡང་བྱེད་པའི། །བདུད་དཔུང་ཐམས་ཅད་ཟིལ་གྱིས་གནོན། །དགྲ་བགེགས་ཐལ་བའི་རྡུལ་དུ་རློག །བདུད་དགྲ་འདུལ་ལ་ཕྱག་འཚལ་བསྟོད། །ཧཱུྂ བདེ་གཤེགས་ཐུགས་རྗེས་སྐུ་སྤྲུལ་པའི། །དཔལ་ལྡན་མགོན་པོ་ནག་པོ་ནི། །རྒྱ་མཚོ་ཆེན་པོའི་ལྷོ་ཕྱོགས་ནས། །གཙུག་ལག་ཁང་དུ་སྤྱན་འདྲེན་ཏེ། །ཆོས་སྐྱོང་སྲུང་མར་མངའ་གསོལ་བའི། །མ་ཧཱ་ཀཱ་ལ་གཤེགས་སུ་གསོལ། །ཧཱུྂཁྱེད་ལ་བསྟོད་དེ་ཞུ་བ་ནི། །ད་ལྟ་མ་དག་སྙིགས་མའི་དུས། །གཤེགས་ཤིང་བཞུགས་པར་མི་འོས་ཀྱང༌། །སངས་རྒྱས་བསྟན་པ་སྲུང་བ་དང༌། །སེམས་ཅན་བདེ་ལ་འགོད་པ་དང༌། །སྒྲུབ་པ་པོ་ཡི་རེ་སྐོང་ཕྱིར། །ཐུན་མོང་མཆོག་གི་མཆོད་པ་རྣམས། །ཁྱེད་ལ་འབུལ་གྱི་བཞེས་སླད་དུ། །འཁོར་བཅས་གནས་འདིར་སྤྱན་འདྲེན་གྱི། །ཐུགས་རྗེས་དགོངས་ལ་མྱུར་དུ་བྱོན། །ཧཱུྂ དུར་ཁྲོད་ཆེན་པོ་བསིལ་བའི་ཚལ། །འཇིགས་སུ་རུང་དང་བསྐལ་པའི་མེ། །དམར་ནག་འཁྲུགས་པའི་ཀློང་དཀྱིལ་ནས། །མ་ཧཱ་ཀཱ་ལ་བྱ་རོག་གདོང༌། །ནག་པོ་ཆེན་པོ་གསུས་པོ་ཆེ། །རང་འདྲ་ནག་པོ་སྟོང་གིས་བསྐོར། །གསོད་བྱེད་ཤ་ཟ་འབུམ་གྱིས་བསྐོར། །ཁྲག་འཐུང་མ་མོ་བྱེ་བས་བསྐོར། །ཡང་སྤྲུལ་བྱ་རོག་མཁའ་ལྡིང་དང༌། །ལྕེ་སྤྱང་ཁྱི་ནག་ས་ཡས་བསྐོར། །དགྲ་བགེགས་བསྒྲལ་བའི་ཤ་ཁྲག་ལ། །འཁོར་བཅས་གནས་འདིར་སྤྱན་འདྲེན་གྱི། །སྔོན་གྱི་ཞལ་བཞེས་དགོངས་མཛོད་ལ། །རིངས་པའི་ཚུལ་གྱིས་གནས་འདིར་བྱོན། ཨོཾ་མ་ཧཱ་ཀཱ་ལ་ཨེ་ཧྱེ་ཧི། ཛཿཧཱུྂ་བཾ་ཧོཿ གཉིས་སུ་མེད་པར་ཐིམ་པར་གྱུར། སླར་ཡང་ཐུགས་ཀའི་ཧཱུྂ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། འདི་རྣམས་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས།

ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀུན་གྱིས་ཁྲུས་གསོལ་ལྟར། །ལྷའི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྂ། ཞེས་དབང་བསྐུར་ལུས་གང་དྲི་མ་དག ཆུའི་ལྷག་མ་ཡར་ལུད་པ་ལས། གཙོ་བོ་ལ་ལྷན་སྐྱེས་ཡབ་ཡུམ། འཁོར་རྣམས་ལ་མི་བསྐྱོད་པའི་ངོ་བོ་རྡོ་རྗེ་ནག་པོ་རྩེ་ལྔ་པ་རེ་རེས་དབུ་བརྒྱན་ཅིང༌། དབང་གི་ལྷ་རྣམས་ཀྱང་དེ་རྣམས་ལ་ཐིམ་པར་གྱུར། །ཧཱུྂ རཀྟ་དུག་སྣ་ཨ་མྲྀ་ཏ། །ལེགས་པར་བྱུགས་པའི་གཞལ་ཡས་སུ། །པད་ཉི་ཞིང་ཆེན་གདན་ཡངས་ལ། །འཁོར་བཅས་ཅི་བདེར་བཞུགས་སུ་གསོལ། །ཨོཾ་མ་ཧཱ་ཀཱ་ལཱ་པདྨ་ཀ་མ་ལཱ་ཡ་སྟྭཾ། །ཧཱུྂ ཡེ་ཤེས་མགོན་པོ་འཁོར་དང་བཅས། །སྔོན་གྱི་ཞལ་བཞེས་དགོངས་མཛོད་ལ། །རྡོ་རྗེ་འཆང་གི་བཀའ་མ་བཅག །དཀོན་མཆོག་གསུམ་གྱི་དམ་མ་འགལ། །གལ་ཏེ་དམ་ལས་འདས་གྱུར་ན། །དུས་གསུམ་སངས་རྒྱས་ཐམས་ཅད་ཀྱི། །ཐུགས་མཆོག་རྡོ་རྗེ་འབར་བ་ཡི། །འཁོར་བཅས་བརླག་པར་གདོན་མི་ཟ། །ཨོཾ་མ་ཧཱ་ཀཱ་ལཱ་ས་མ་ཡ་ཧ་ན་ཧ་ན་ཧཱུྂ་ཕཊ྄། 

ཅེས་དམ་ལ་བཞག །ཧཱུྂ འོ་མ་ཆུ་གཙང་སྦྱར་བ་ཡི། །ཡིད་འོང་མཆོད་ཡོན་ཕྱག་ཏུ་འབུལ། །ཙནྡན་བླ་རྩི་སྦྱར་བ་ཡི། །ཞབས་བསིལ་དམ་པས་སྐུ་ཁྲུས་གསོལ། །ཆུ་སྐྱེས་ཐང་སྐྱེས་དཀར་དམར་གྱིས། །མཛེས་པའི་མེ་ཏོག་དབུ་ལ་འབུལ། །སྤང་སྤོས་རྒྱ་སྤོས་ཤ་ཆེན་སྤོས། །དྲི་ཞིམ་བདུག་སྤོས་ཤངས་ལ་འབུལ། །འབྲུ་མར་ཞུན་མར་ལ་སོགས་པའི། །གསལ་བྱེད་མར་མེ་སྤྱན་ལ་འབུལ། །ག་པུར་ཛཱ་ཏི་ལ་སོགས་པའི། །དྲི་མཆོག་རྒྱ་ཆེན་ཐུགས་ལ་འབུལ། །ནས་དང་འབྲས་མཆོག་སྦྱར་བ་ཡིས། །ཚིམ་བྱེད་བཤོས་གཙང་ཞལ་དུ་འབུལ། །ཟངས་དུང་མཁར་རྔ་རྔ་ཆེན་སོགས། །རོལ་མོ་དམ་པ་སྙན་ལ་འབུལ། །ཐུན་མོང་མཆོག་གི་མཆོད་པ་རྣམས། །དཔལ་ཆེན་འཁོར་དང་བཅས་ལ་འབུལ། །ཐུགས་དམ་བསྐང་ཕྱིར་བཞེས་སུ་གསོལ། །བསྟན་པ་བསྲུང་ཕྱིར་བཞེས་སུ་གསོལ། ཧཱུྂ ཡེ་ཤེས་མགོན་འཁོར་བཅས་ལ། གཞན་ཡང་མཆོད་པ་འབུལ་བ་ནི། །ནས་དང་གྲོ་དང་ཏིལ་དང་འབྲས། །སྲན་ཆེན་ལ་སོགས་བཙོས་པའི་ཆན། །དཀར་གསུམ་མངར་གསུམ་གྱིས་བརྒྱན་པ། །ཁ་དོག་དང་ནི་རོས་བསྒྱུར་ཞིང༌། །བཟང་པོ་དྲུག་གི་དྲིས་བསྒྱུར་ནས། །འབྲུ་སྣ་ཚང་བའི་ཚོགས་མཆོད་འབུལ། །ཁམ་བུ་ཀུ་ཤུ་སྟར་ཀ་དང༌། །ཅོ་ལེ་ཉོ་ལེ་རྒུན་འབྲུམ་སོགས། །ཤིང་ཐོག་ཡིད་འོང་མཆོད་པར་འབུལ། །སྣུམ་འཁུར་འབྲས་འཁུར་ལ་སོགས་པའི། །འཁུར་བའི་བྱེ་བྲག་མཆོད་པར་འབུལ། །རྟ་ཤ་མི་ཤ་ཁྱི་ཤ་དང༌། །བ་གླང་གླང་ཆེན་ཤ་ཆེན་ལྔ། །ཤ་བྲན་དཔག་མེད་འཁོར་གྱིས་བསྐོར། །སྐམ་པོ་རློན་པ་བཙོས་དང་བསྲེགས། །ཤ་འཁུར་སྦྱར་བ་ལ་སོགས་པའི། །སྒོག་བཙོང་ལ་སོགས་སྤོད་ཀྱིས་བྲན། །ཤ་སྣ་ཚང་བའི་ཚོགས་མཆོད་འབུལ། །ནས་ཀྱི་ཆང་དང་གྲོ་ཡི་ཆང༌། །རྒུན་ཆང་འབྲས་ཆང་ལ་སོགས་པའི། །སྣ་ཚོགས་ཆང་གིས་མཆོད་པ་འབུལ། །དྲི་ཆེན་དྲི་ཆུ་བྱང་ཆུབ་སེམས། །གོ་རོ་ཙ་ན་རཀྟ་ལྔ། །བྲན་དུ་སྨན་སྣ་འབུམ་གྱིས་སྐོར། །བདུད་རྩི་སྨན་གྱི་མཆོད་པ་འབུལ། །ཚོགས་ཀྱི་མཆོད་པ་རྒྱ་ཆེན་འདི། །དཔལ་ཆེན་འཁོར་དང་བཅས་ལ་འབུལ། །ཐུགས་དམ་བསྐང་ཕྱིར་བཞེས་སུ་གསོལ། །དངོས་གྲུབ་གནང་ཕྱིར་བཞེས་སུ་གསོལ། །བར་ཆད་སེལ་ཕྱིར་བཞེས་སུ་གསོལ། །དགྲ་བགེགས་བསྒྲལ་ཕྱིར་བཞེས་སུ་གསོལ། །བསྟན་པ་སྲུང་ཕྱིར་བཞེས་སུ་གསོལ། །

དེ་ནས་ཚོགས་བྱ་བ་ནི་མདུན་དུ་ནང་མཆོད་དང་ཚོགས་རྫས་ཚོགས་པར་བྱས་ལ། ནང་མཆོད་ལ་གཡོན་པའི་མཐེབ་སྲིན་གྱིས་ཆོས་འབྱུང་ཉིས་བརྩེགས་བྲིས་ལ་ངག་ཏུ། དབུས་སུ་ཨོཾ་བཾ་ལས་རྡོ་རྗེ་ཕག་མོ་དམར་མོ། གཡོན་བསྐོར་ནས་བརྩམས་ཏེ། ་་་་་ཧཾ་ཡོཾ་ལས་གཤིན་རྗེ་མ་སྔོན་མོ། ཧྲཱིཾ་མོཾ་ལས་རྨོངས་བྱེད་མ་དཀར་མོ། ཧྲིཾ་ཧྲཱིཾ་ལས་སྐྱོད་བྱེད་མ་སེར་མོ། ཧུཾ་ཧཱུྂ་ལས་སྐྲག་བྱེད་མ་ལྗང་ཁུ། ཕཊ྄་ཕཊ྄་ལས་ཙཎྜི་ཀ་དུད་ཁ་རྣམས་སུ་གྱུར། གཡས་སྐོར་དུ་ཐོད་པའི་ཁ་ཁྱེར་ནས་བརྩམས་ཏེ། ཨོཾ་ཧ་ལས་རྡོ་རྗེ་སེམས་དཔའ་དཀར་པོ། ན་མ་ཧི་ལས་རྣམ་པར་སྣང་མཛད་སེར་པོ། སྭཱ་ཧཱ་ཧུ་ལས་པདྨ་གར་གྱི་དབང་ཕྱུག་དམར་པོ། བཽ་ཥཊ་ཧེ་ལས་ཧེ་རུ་ཀ་མཐིང་ག ཧུཾ་ཧཱུྂ་ཧོཿལས་རྡོ་རྗེ་ཉི་མ་དམར་སེར། ཕཊ྄་ཕཊ྄་ཧཾ་ལས་རྟ་མཆོག་ལྗང་ཁུ་རྣམས་སུ་གྱུར། ཨོཾ་ཨཱཿཧཱུྂ། ལག་པ་གཡོན་པ་ཉི་མའི་དཀྱིལ་འཁོར་གྱི་སྟེང་དུ། ཨོཾ་ཨཱཿཧཱུྂ། དེ་དག་གི་མཐའ་སྐོར་དུ། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ ལག་པ་གཡས་པ་ཟླ་བའི་དཀྱིལ་འཁོར་གྱི་སྟེང་དུ། ཧ་ཧོཿཧྲཱིཿ དེ་དག་གི་མཐའ་སྐོར་དུ། ཀ་ཁ་ག་གྷ་ང༌། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵཿ ཡང་དབྱངས་གསལ་བཟླས་ནས། ཟླ་ཉི་ཡིག་འབྲུ་དང་བཅས་པ་ཐོད་པའི་ཆང་ལ་ཐིམ། རྣམ་པ་ཆང༌། ངོ་བོ་བདུད་རྩི། རང་བཞིན་ལྷ་ཞུ་བ། མཚན་ཉིད་བདེ་སྟོང༌། བདེ་བ་ཕུན་སུམ་ཚོགས་པ་བསྐྱེད་པ་ནམ་མཁའ་དང་མཉམ་པར་གྱུར། ཨོཾ་ཨཱཿཧཱུྂ། མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག དྲིན་ཅན་རྩ་བའི་བླ་མའི་ཞལ་དུ་ཨོཾ་ཨཱཿཧཱུྂ། རྒྱལ་བ་ཁྱབ་བདག་རྡོ་རྗེ་འཆང་ཆེན་པོའི་ཞལ་དུ་ཨོཾ་ཨཱཿཧཱུྂ། རྒྱལ་སྲས་ཏིལླི་པའི་ཞལ་དུ་ཨོཾ་ཨཱཿཧཱུྂ།

མཁས་མཆོག་ནཱ་རོ་པའི་ཞལ་དུ་ཨོཾ་ཨཱཿཧཱུྂ། སྒྲ་བསྒྱུར་མར་པ་ལོ་ཙཱའི་ཞལ་དུ་ཨོཾ་ཨཱཿཧཱུྂ། དབང་ཕྱུག་མི་ལ་རས་པའི་ཞལ་དུ་ཨོཾ་ཨཱཿཧཱུྂ། མཉམ་མེད་སྒམ་པོ་པའི་ཞལ་དུ་ཨོཾ་ཨཱཿཧཱུྂ། བདེ་གཤེགས་ཕག་མོ་གྲུ་པའི་ཞལ་དུ་ཨོཾ་ཨཱཿཧཱུྂ། ཆོས་ཀྱི་རྗེ་རིན་པོ་ཆེ་མཚན་མཆོག་རིན་ཆེན་དཔལ་བའི་ཞལ་དུ་ཨོཾ་ཨཱཿཧཱུྂ། སངས་རྒྱས་དབོན་གྱི་ཞལ་དུ་ཨོཾ་ཨཱཿཧཱུྂ། རྒྱལ་བ་གཅུང་གི་ཞལ་དུ་ཨོཾ་ཨཱཿཧཱུྂ། རྒྱལ་སྲས་ཐོག་ཁ་བའི་ཞལ་དུ་ཨོཾ་ཨཱཿཧཱུྂ། སྤྱན་སྔ་མཚམས་བཅད་པའི་ཞལ་དུ་ཨོཾ་ཨཱཿཧཱུྂ། སངས་རྒྱས་བཅུ་གཉིས་པའི་ཞལ་དུ་ཨོཾ་ཨཱཿཧཱུྂ། རྡོ་རྗེ་རྒྱལ་པོའི་ཞལ་དུ་ཨོཾ་ཨཱཿཧཱུྂ། འཛམ་གླིང་ཆོས་ཀྱི་རྒྱལ་པོའི་ཞལ་དུ་ཨོཾ་ཨཱཿཧཱུྂ། བཤེས་གཉེན་དོན་གྲུབ་རྒྱལ་པོའི་ཞལ་དུ་ཨོཾ་ཨཱཿཧཱུྂ། ཝཾ་རིན་ཆེན་དཔལ་གྱི་རྒྱལ་མཚན་གྱི་ཞལ་དུ་ཨོཾ་ཨཱཿཧཱུྂ། ཆོས་རྒྱལ་རིན་ཆེན་དཔལ་བཟང་པོའི་ཞལ་དུ་ཨོཾ་ཨཱཿཧཱུྂ། རིན་ཆེན་ཆོས་ཀྱི་རྒྱལ་མཚན་གྱི་ཞལ་དུ་ཨོཾ་ཨཱཿཧཱུྂ། མཉམ་མེད་རིན་ཆེན་ཆོས་ཀྱི་རྒྱལ་པོའི་ཞལ་དུ་ཨོཾ་ཨཱཿཧཱུྂ། སླར་ཡང་རྡོ་རྗེ་འཆང་གི་ཞལ་དུ་ཨོཾ་ཨཱཿཧཱུྂ། ཀླུ་སྒྲུབ་སྙིང་པོའི་ཞལ་དུ་ཨོཾ་ཨཱཿཧཱུྂ། ཨཱརྻ་དེ་བའི་ཞལ་དུ་ཨོཾ་ཨཱཿཧཱུྂ། ཨ་བྷ་ཡཱ་ཀ་རའི་ཞལ་དུ་ཨོཾ་ཨཱཿཧཱུྂ། སངས་རྒྱས་གྲགས་པའི་ཞལ་དུ་ཨོཾ་ཨཱཿཧཱུྂ། དཔལ་ཆེན་རྒ་ལོའི་ཞལ་དུ་ཨོཾ་ཨཱཿཧཱུྂ། གྲུབ་ཐོབ་ཁམས་པ་རྒྱ་གར་བའི་ཞལ་དུ་ཨོཾ་ཨཱཿཧཱུྂ། སྟོན་པ་བཀྲ་ཤིས་འབུམ་གྱི་ཞལ་དུ་ཨོཾ་ཨཱཿཧཱུྂ། བླ་མ་གྲགས་པ་སེང་གེའི་ཞལ་དུ་ཨོཾ་ཨཱཿཧཱུྂ། བླ་མ་དར་མ་རིན་ཆེན་གྱི་ཞལ་དུ་ཨོཾ་ཨཱཿཧཱུྂ། བླ་མ་གཞོན་ནུ་ཡེ་ཤེས་ཀྱི་ཞལ་དུ་ཨོཾ་ཨཱཿཧཱུྂ། བླ་མ་ཤཱཀྱ་སེང་གེའི་ཞལ་དུ་ཨོཾ་ཨཱཿཧཱུྂ། བླ་མ་ཚུལ་ཁྲིམས་དཔལ་བའི་ཞལ་དུ་ཨོཾ་ཨཱཿཧཱུྂ། སྟོན་པ་ངག་དབང་གྲགས་པའི་ཞལ་དུ་ཨོཾ་ཨཱཿཧཱུྂ། སྤྲུལ་སྐུ་བསོད་ནམས་རྒྱམ་པའི་ཞལ་དུ་ཨོཾ་ཨཱཿཧཱུྂ། བླ་མ་བཟོད་པ་ལེགས་ལྡན་གྱི་ཞལ་དུ་ཨོཾ་ཨཱཿཧཱུྂ།

ཆོས་རྗེ་ཟླ་བའི་འོད་ཀྱི་ཞལ་དུ་ཨོཾ་ཨཱཿཧཱུྂ། རྩ་བའི་བླ་མ་ཀུན་དགའ་རིན་ཆེན་ཆོས་ཀྱི་རྒྱལ་མཚན་དཔལ་བཟང་པོའི་ཞལ་དུ་ཨོཾ་ཨཱཿཧཱུྂ། གུ་རུ་ཞི་དྲག་བདེ་གཤེགས་སྒྲུབ་པ་བཀའ་བརྒྱད་ཀྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྂ། ཡི་དམ་འཁོར་ལོ་སྡོམ་པ། དགྱེས་པ་རྡོ་རྗེ། གསང་བ་འདུས་པ། དུས་ཀྱི་འཁོར་ལོ། བྱ་རྒྱུད། སྤྱོད་རྒྱུད། རྣལ་འབྱོར་རྒྱུད། རྣལ་འབྱོར་བླ་ན་མེད་པའི་རྒྱུད་ལ་སོགས་པའི་རྒྱུད་སྡེ་ཆེན་པོ་བཞིའི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྂ། དཔལ་ཡེ་ཤེས་ཀྱི་མགོན་པོ་ཕྱག་བཞི་པ་ཡབ་ཡུམ། ཕྱག་དྲུག་པ་ཡབ་ཡུམ། སྐུའི་མགོན་པོ་ཡབ་ཡུམ། གསུང་གི་མགོན་པོ་ཡབ་ཡུམ། ཐུགས་ཀྱི་མགོན་པོ་ཡབ་ཡུམ། ཡོན་ཏན་གྱི་མགོན་པོ། འཕྲིན་ལས་ཀྱི་མགོན་པོ་ཡབ་ཡུམ། བེང་ཆེན་ལྕམ་དྲལ། ལྷ་དམག་འབུམ། ཡང་འཁོར་ནག་པོ་སྟོང༌། ཤ་ཟ་འབུམ། མ་མོ་བྱེ་བ་རྣམས་ཀྱི་ཞལ་དུ་ཨོཾཨཱཿཧཱུྂ། ཨ་ཕྱི་སྣ་ནམ་བཟའ། དབང་ཕྱུག་ཆོས་ཀྱི་སྒྲོན་མ། ཡེ་ཤེས་ཀྱི་སྒྲོན་མ། དམ་ཚིག་གི་སྒྲོན་མ། དབང་གི་ལྷ་མོ། ཤ་ཟ་ལས་ཀྱི་མཁའ་འགྲོ་མ། ཇོ་མོ་བཀྲ་ཤིས་ཚེ་རིང་མ། མི་གཡོ་བློ་བཟང་མ། ཏད་དཀར་འགྲོ་བཟང་མ། མཐིང་གི་ཞལ་བཟང་མ། ཅོད་པན་མགྲིན་བཟང་མ། ཕ་མེས་རྒྱུད་ཀྱི་སྲུང་མ། དབེན་གནས་གཉན་པོའི་སྲུང་མ། བཀའ་བརྒྱུད་འདི་ཉིད་ཀྱི་བསྟན་པ་སྲུང་བའི་བསྲུང་མ་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱཿཧཱུྂ། དཔལ་ཚངས་པ་དང༌། བརྒྱ་བྱིན། རྒྱལ་པོ་ཆེན་པོ་སྡེ་བཞི། ཕྱོགས་སྐྱོང་བཅུ། དྲག་པོ་ཉི་ཤུ་རྩ་བརྒྱད། ལྷ་ཆེན་པོ་བརྒྱད། ཀླུ་ཆེན་པོ་བརྒྱད། གཟའ་ཆེན་པོ་བརྒྱད། རྒྱུ་སྐར་ཉི་ཤུ་རྩ་བརྒྱད། འཕྲོག་མ་བུ་ལྔ་བརྒྱ་དང་བཅས་པ་རྣམས་ཀྱི་ཞལ་དུ་ཨོཾ་ཨཱཿཧཱུཾ། ཡུལ་ཉི་ཤུ་རྩ་བཞི། གནས་སུམ་ཅུ་སོ་གཉིས། དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་རྣལ་འབྱོར་མའི་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྂ། དམ་ཅན་རྡོ་རྗེ་ལེགས་པ་མཆེད་འཁོར་སུམ་བརྒྱ་དྲུག་ཅུ་སྔོན་སངས་རྒྱས་མཐོང་བ།

དམ་པའི་ཆོས་ཐོས་པ། འཕགས་པའི་དགེ་འདུན་ལ་བསྟན་པ་གཏད་པ། འཁོར་རྣམ་བཞི་སྲུང་བར་ཞལ་གྱིས་བཞེས་པའི་སྲུང་མ་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱཿཧཱུྂ། གཞི་བདག་འགྲོ་དྲུག་གི་སེམས་ཅན། འཁོར་ལོ་སྡོམ་པ་དང་ནག་པོ་ཆེན་པོའི་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱཿཧཱུྂ། ཨོཾ་ཨ་མྲྀ་ཏ་སྭཱ་ད་སྭ་བྷཱ་ཝ་ཨཱཏྨ་ཀོ྅ཧཾཿ མགྲོན་རྣམས་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར། ཚོགས་ལ་དམིགས་ཏེ། ཨོཾ་སུམྦྷ་ནི་སུམྦྷ་ནི་ཧཱུྂ་ཧཱུྂ་ཕཊ྄། ཨོཾ་གྲྀཧྞ་གྲྀཧྞ་ཧཱུྂ་ཧཱུྂྃ་ཕཊ྄། ཨོཾ་གྲྀཧྞཱ་པ་ཡ་གྲྀཧྞཱ་པ་ཡ་ཧཱུྂ་ཧཱུྂ་ཕཊ྄། ཨོཾ་ཨཱ་ན་ཡ་ཧོཿ བྷ་ག་ཝཱ་ན་བི་དྱཱ་རཱ་ཛཱ་ཧཱུྂ་ཧཱུྂ་ཕཊ྄། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅་ཧཾ། སྟོང་པ་ཉིད་དུ་གྱུར། སྟོང་པ་ངང་ལས། ཡཾ་ལས་རླུང༌། རཾ་ལས་མེ། ཀཾ་ལས་མི་མགོའི་སྒྱེད་པུ་གསུམ་གྱི་སྟེང་དུ་ཨ་ལས་ཐོད་པ་ཕྱི་དཀར་ལ་ནང་དམར་བའི་ནང་དུ་ཤ་ལྔ་བདུད་རྩི་ལྔའི་རང་བཞིན་དུ་གྱུར། ཨོཾ་ཨཱཿཧཱུྂ་ཧ་ཧོཿཧྲཱིཿ ལན་གསུམ་བརྗོད། དངོས་གཞི་ལག་པའི་མཆོད་པ་ནི། རང་གི་ལག་པ་གཡོན་པའི་མཐིལ་དུ་གཡས་པའི་སྲིན་ལག་གིས་ནང་མཆོད་ལ་རེག་པའི་ཆོས་འབྱུང་ཉིས་བརྩེགས་བྲིས། དབུས་སུ་ཨོཾ་བཾ་ལས་རྡོ་རྗེ་ཕག་མོ་དམར་མོ། ཧཾ་ཡོཾ་ལས་གཤིན་རྗེ་མ་སྔོན་མོ། ཧྲཱིཾ་མོཾ་ལས་རྨོངས་བྱེད་མ་དཀར་མོ། ཧྲིཾ་ཧྲཱིཾ་ལས་སྐྱོད་བྱེད་མ་སེར་མོ། ཧུྂ་ཧཱུྂ་ལས་སྐྲག་བྱེད་མ་ལྗང་གུ །ཕཊ྄་ཕཊ྄་ལས་ཙཎྜི་ཀ་རྣམས་སུ་གྱུར། གཡོན་བསྐོར་དུ་བཀོད། མཐེ་བོང་ནས་བརྩམས་ཏེ། སོར་མོ་རྣམས་སུ། ཨོཾ་ཧ་ལས་རྡོ་རྗེ་སེམས་དཔའ་དཀར་པོ། ན་མ་ཧི་ལས་རྣམ་པར་སྣང་མཛད་སེར་པོ། སྭཱ་ཧཱ་ཧུ་ལས་པདྨ་གར་གྱི་དབང་ཕྱུག་དམར་པོ། བོ་ཥ་ཊ་ཧེ་ལས་ཧེ་རུ་ཀ་མཐིང་ཁ། ཧཱུྂ་ཧཱུྂ་ཧོཿལས་རྡོ་རྗེ་ཉི་མ་དམར་སེར། ཕཊ྄་ཕཊ྄་ཧཾ་ལས་རྟ་མཆོག་ལྗང་ཁུ་རྣམས་སུ་གྱུར། གཡས་སྐོར་དུ་བཀོད། ཐབས་གཡས་སྐོར་དང༌། ཤེས་རབ་གཡོན་སྐོར་དུ་འབུལ།

ནང་མཆོད་བླངས་ཏེ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧཱུྂ་ཧཱུྂ་ཧཱུྂ་ཕཊ྄་ཕཊ྄་ཕཊ྄། ཨོཾ་བཾ། ཧཾ་ཡོཾ། ཧྲཱིཾ་མོཾ། ཧྲིཾ་ཧྲཱིཾ། ཧཱུྂ་ཧཱུྂ། ཕཊ྄་ཕཊ྄། ཨོཾ་ཧ། ན་མ་ཧི། སྭཱ་ཧཱ་ཧུ། བཽ་ཥཊ་ཧེ། ཧུཾ་ཧཱུྂ་ཧོ། ཕཊ྄་ཕཊ྄་ཧཾ། ཨོཾ་ཨཱཿཧཱུྂ། ཡོན་ཆབ་མཐའ་ཡས་བླ་ན་མེད་པ་འདི། །རབ་འབྱམས་ཆོས་ཀྱི་དབྱིངས་རྣམས་བཀང་ནས་ནི། །དུས་གསུམ་བླ་མ་རྣམས་དང་དཀོན་མཆོག་མཆོད། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་བཛྲ་ཝཱ་རཱ་ཧཱི་ཨརྒྷཾ་པྲ་ཏཱིཙྪ་སྭཱ་ཧཱ། རྒྱལ་བའི་སྐུ་ལ་ཉོན་མོངས་མི་མངའ་ཡང༌། །སེམས་ཅན་ཉོན་མོངས་དྲི་མ་སྦྱང་སླད་དུ། །སྐུ་གསུང་ཐུགས་ལ་ཁྲུས་ཆབ་འདི་གསོལ་བས། །ཁམས་གསུམ་གནས་པའི་དྲི་མ་དག་གྱུར་ཅིག །ཨོཾ་སརྦ་ཏ་ཐཱ་ག་ཏ་བཛྲ་ཝཱ་རཱ་ཧཱི་པཱ་དྱཾ་པྲ་ཏཱིཙྪ་སྭཱ་ཧཱ། །དཀྱིལ་འཁོར་ཀུན་ཏུ་རྒྱལ་བ་མཉེས་བྱེད་པའི། །ཁ་དོག་དབྱིབས་ལེགས་རིན་ཆེན་མེ་ཏོག་འདི། །ནམ་མཁའ་གང་བར་སེམས་ཀྱིས་མངོན་སྤྲུལ་ནས། །གཞལ་ཡས་ཁང་དུ་སྤྲིན་བཞིན་གཏིབ་གྱུར་ཅིག །ཨོཾ་སརྦ་ཏ་ཐཱ་ག་ཏ་བཛྲ་ཝཱ་རཱ་ཧཱི་པུཥྤཾཾཾ་པྲ་ཏཱིཙྪ་སྭཱ་ཧཱ། །ཚུལ་ཁྲིམས་དྲི་ལྡན་སྤོས་མཆོག་དམ་པ་འདི། །ཏིང་འཛིན་སྔགས་དང་ཕྱག་རྒྱས་བྱིན་བརླབས་ནས། །སངས་རྒྱས་ཞིང་དུ་སྤོས་དྲི་ངད་ལྡན་པས། །རྒྱལ་བ་རྒྱ་མཚོའི་ཚོགས་རྣམས་མཉེས་གྱུར་ཅིག །ཨོཾ་སརྦ་ཏ་ཐཱ་ག་ཏ་བཛྲ་ཝཱ་རཱ་ཧཱི་དྷཱུ་པེ་པྲ་ཏཱིཙྪ་སྭཱ་ཧཱ། །ཡེ་ཤེས་སྒྲོན་མེ་མ་རིག་མུན་སེལ་བའི། །ཤེས་རབ་གཟི་ལྡན་དཔལ་གྱི་སྒྲོན་མེ་འདི། །སྤྲིན་མེད་མཁའ་ལ་ཉི་ཤར་ཇི་བཞིན་དུ། །འོད་གསལ་སྣང་བས་ཕྱོགས་བཅུར་གསལ་གྱུར་ཅིག །ཨོཾ་སརྦ་ཏ་ཐཱ་ག་ཏ་བཛྲ་ཝཱ་རཱ་ཧཱི་ཨཱ་ལོ་ཀཾ་པྲ་ཏཱིཙྪ་སྭཱ་ཧཱ། སྟོང་གསུམ་ཀུན་ཏུ་དྲི་མཆོག་འབྱུང་གྱུར་པའི། །སྤོས་དང་སྨན་སྦྱར་ཆུ་གཙང་རྒྱལ་བའི་ཆུས། །ཡེ་ཤེས་མཁའ་འགྲོའི་བདུད་རྩིའི་ཆར་འབེབས་པས། །མི་གཙང་དྲི་མའི་ཚོགས་རྣམས་དག་གྱུར་ཅིག

།ཨོཾ་སརྦ་ཏ་ཐཱ་ག་ཏ་བཛྲ་ཝཱ་རཱ་ཧཱི་གནྡྷཾ་པྲ་ཏཱིཙྪ་སྭཱ་ཧཱ། རྒྱལ་བའི་སྐུ་ལ་བཀྲེས་པ་མི་མངའ་ཡང༌། །འགྲོ་བའི་དོན་དུ་ལྷ་རྫས་བདུད་རྩིའི་གཤོས། །དག་ཅིང་གཙང་མར་སྦྱར་ཏེ་འབུལ་ལགས་ན། །ཡེ་ཤེས་ཐུགས་རྗེ་ཅན་གྱི་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་བཛྲ་ཝཱ་རཱ་ཧཱི་ནཻ་ཝི་དྱེ་པྲ་ཏཱིཙྪ་སྭཱ་ཧཱ། དྲིལ་ཆེན་སིལ་སྙན་སྒྲ་སྒྲོག་ཚངས་པའི་དབྱངས། །རྔ་བོ་ཆེ་དང་དུང་སོགས་སྒྲ་སྙན་ཏེ། །གསུང་དབྱངས་ངག་གིས་བསྟོད་དེ་གུས་འབུལ་ན། །སེམས་ཅན་རྣམས་ལ་ཆོས་སྒྲ་སྒྲོག་པར་ཤོག །ཨོཾ་སརྦ་ཏ་ཐཱ་ག་ཏ་བཛྲ་ཝཱ་རཱ་ཧཱི་ཤཔད་པྲ་ཏཱིཙྪ་སྭཱ་ཧཱ། ཧཱུྂ ནུབ་ཕྱོགས་ཨུ་རྒྱན་གཞལ་ཡས་ནས། །རྗེ་བཙུན་རྡོ་རྗེ་རྣལ་འབྱོར་མ། །སྐྱིལ་ཀྲུང་ཕྱེད་པ་རོ་ཡི་གདན། །གཅེར་བུ་སྐྲ་གྲོལ་སྐུ་མདོག་དམར། །གཡས་པ་རྟོག་མེད་ཕག་གདོང་ཞལ། །གཡོན་པ་ཁྲོ་ཞལ་སྤྱན་གསུམ་ལྡན། །ཉོན་མོངས་གཅོད་མཛད་གྲི་གུག་གཡས། །ཐོད་པ་དང་ནི་ཁ་ཊྭཱཾ་གཡོན། །མི་མགོ་རློན་པའི་དོ་ཤལ་ཅན། །མི་རུས་ཕྲེང་བའི་རྒྱན་དང་ལྡན། །ཞིང་ཆེན་རུས་རྒྱན་སྐུ་ལ་གསོལ། །ཁྱོད་ནི་སྟོང་ཉིད་སྙིང་རྗེའི་བདག །རྣལ་འབྱོར་མ་ལ་ཕྱག་འཚལ་བསྟོད། །ཨོཾ་བཾ་ལས་སྐྱེས་པའི་མཁའ་འགྲོ་མ། །དམར་མོ་གྲི་གུག་ཐོད་ཁྲག་འཛིན། །རབ་མཛེས་བདེ་གཤེགས་དགྱེས་མཛད་མ། །རྡོ་རྗེ་ཕག་མོ་ཕྱག་འཚལ་བསྟོད། །ཧཾ་ཡོཾ་ལས་སྐྱེས་པའི་མཁའ་འགྲོ་མ། །སྔོན་མོ་གྲི་གུག་ཐོད་ཁྲག་འཛིན། །སྒེག་མོའི་སྟོབས་ཀྱིས་གར་ཉམས་མཛད། །གཤིན་རྗེ་མ་ལ་ཕྱག་འཚལ་བསྟོད། །ཧྲཱིཾ་མོཾ་ལས་སྐྱེས་པའི་མཁའ་འགྲོ་མ། །དཀར་མོ་གྲི་གུག་ཐོད་ཁྲག་འཛིན། །རབ་འཇིགས་རྫུ་འཕྲུལ་སྟོབས་འཆང་མ། །རྨོངས་བྱེད་མ་ལ་ཕྱག་འཚལ་བསྟོད། །ཧྲིཾ་ཧྲཱིཾ་ལས་སྐྱེས་པའི་མཁའ་འགྲོ་མ། །སེར་མོ་གྲི་གུག་ཐོད་ཁྲག་འཛིན། །སྡིག་པ་འཇོམས་མཛད་འོད་ཟེར་འབར། །སྐྱོད་བྱེད་མ་ལ་ཕྱག་འཚལ་བསྟོད། །ཧཱུྂ་ཧཱུྂ་ལས་སྐྱེས་པའི་མཁའ་འགྲོ་མ། །ལྗང་མོ་གྲི་གུག་ཐོད་ཁྲག་འཛིན། །དཔའ་མོའི་མཚན་ཅན་དྲག་ཤུལ་ཅན། །སྐྲག་བྱེད་མ་ལ་ཕྱག་འཚལ་བསྟོད། །ཕཊ྄་ཕཊ྄་ལས་སྐྱེས་པའི་མཁའ་འགྲོ་མ། །ནག་མོ་གྲི་གུག་ཐོད་ཁྲག་འཛིན། །རབ་འཇིགས་ཁྲོ་མོའི་ཆ་ལུགས་ཅན། །ཙཎྜི་ཀ་ལ་ཕྱག་འཚལ་བསྟོད། །ཨོཾ་ཧ་ལས་ས་བོན་དཀར་པོ་ལས། །ཞལ་གསུམ་ཕྱག་དྲུག་མཛེས་པའི་སྐུ། །སྤྱན་གསུམ་མཚོན་ཆ་སྣ་ཚོགས་བསྣམས། །རྡོ་རྗེ་སེམས་དཔའ་ཕྱག་འཚལ་བསྟོད། །ན་མ་ཧི་ནི་སེར་པོ་ལས། །དཔའ་བོ་རལ་བའི་ཐོར་ཚུགས་ཅན། །ཡ་མཚན་དར་དང་རུས་པས་བརྒྱན། །རྣམ་པར་སྣང་མཛད་ཕྱག་འཚལ་བསྟོད། །སྭཱ་ཧཱ་ཧུ་ལས་བྱུང་བ་ཡིས། །པདྨ་རཱ་གའི་མདོག་ལྟར་དམར། །སྤྱན་གསུམ་མཆེ་གཙིགས་གདུག་པ་འདུལ། །པདྨ་གར་དབང་ཕྱག་འཚལ་བསྟོད། །བཽ་ཥཊ་ཧེ་ནི་མཐིང་ག་ལ། །གཡས་བརྐྱང་ཉི་མའི་གདན་ལ་བཞུགས། །ཕྱག་རྒྱ་དྲུག་གིས་རབ་ཏུ་བརྒྱན། །ཧེ་རུ་ཀ་ལ་ཕྱག་འཚལ་བསྟོད། །ཧུཾ་ཧཱུྂ་ཧོ་ནི་དཔའ་བོའི་གཟུགས། །ཐབས་མཆོག་སྒེག་པའི་གར་ཉམས་ལྡན། །འཁོར་ལོ་ནོར་བུའི་དོ་ཤལ་མཛེས། །རིན་ཆེན་ཉི་མ་ཕྱག་འཚལ་བསྟོད། །ཕཊ྄་ཕཊ྄་ཧཾ་ལས་བྱུང་བ་ཡི། །ལྗང་ཁུ་ཕྲིན་ལས་གྲུབ་མཛད་ཅིང༌། །གྲི་ཐོད་རལ་གྲི་ཌཱ་མ་རུ། །རབ་བསྣམས་དཔའ་བོར་ཕྱག་འཚལ་བསྟོད།

༈ །ཀྱཻ་བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་ཕྱོགས་བཅུ་དུས་གསུམ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་རྣམས་དང༌། རྗེ་བཙུན་རྡོ་རྗེ་རྣལ་འབྱོར་མའི་ལྷ་ཚོགས་རྣམས་བདག་ལ་དགོངས་སུ་གསོལ། བདག་རྣལ་འབྱོར་པ་འདིར་འཚོགས་ཤིང་འཁོད་པ་རྣམས་ཀྱི་རྒྱུད་ལ། དེ་བཞིན་ཉིད་ཀྱི་ཡེ་ཤེས་ནམ་མཁའ་ལྟ་བུ་དང༌། རྒྱ་མཚོ་ལྟ་བུ་དང༌། ཡིད་བཞིན་གྱི་ནོར་བུ་རིན་པོ་ཆེ་དབང་གི་རྒྱལ་པོ་ལྟ་བུས་གང་བར་མཛད་དུ་གསོལ། ཡོངས་སུ་གང་བར་མཛད་དུ་གསོལ། ཤིན་ཏུ་གང་བར་མཛད་དུ་གསོལ། རྒྱས་པར་མཛད་དུ་གསོལ། ཡོངས་སུ་རྒྱས་པར་མཛད་དུ་གསོལ། ཤིན་ཏུ་རྒྱས་པར་མཛད་དུ་གསོལ། སྨིན་པར་མཛད་དུ་གསོལ། ཡོངས་སུ་སྨིན་པར་མཛད་དུ་གསོལ། ཤིན་ཏུ་སྨིན་པར་མཛད་དུ་གསོལ། དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་གསུང་ཐུགས་ལྷུན་གྲུབ་རྒྱུན་ཆད་མེད་པའི་ཡོན་ཏན་གྱི་གཏེར་དུ་གྱུར་པས། བདག་དང་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་རྣམ་པར་དག་ཅིང༌། དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་གསུང་ཐུགས་ལྷུན་གྲུབ་རྒྱུན་ཆད་མེད་པར་མཛད་དུ་གསོལ། 

ཞེས་ལན་གསུམ་བརྗོད། ལག་པའི་ལྷ་ཚོགས་རྣམས་རང་གི་སྤྱི་གཙུག་ཏུ་ཐིམ། ཨོཾ ཞེས་ཕྱག་རྒྱ་སྤྱི་བོར་བཞག་པས་ལུས་བྱིན་གྱིས་བརླབས། ཨཱཿ ཞེས་ཕྱག་རྒྱ་མགྲིན་པར་གུང་མོ་གཉིས་རྩེ་སྤྲད་པས་ངག་བྱིན་གྱིས་བརླབས། ཧཱུྂ ཞེས་རྡོ་རྗེ་བསྡམས་པའི་ཕྱག་རྒྱས་སྙིང་ཁར་སྦྱར་བས་ཡིད་བྱིན་གྱིས་བརླབས། སླར་ཡང་མས་ཡར་ལྡོག་ནས་ཕྱག་རྒྱ་དང་བཅས་ཏེ། ཧཱུྂ་ཨཱཿཨོཾ། ཞེས་སྲུང་བར་འགྱུར་རོ། །འབྲས་རྒུན་བུ་རམ་བཅོས་པའི་ཆང༌། །ཤེས་རབ་མ་ད་ན་མཆོད་འདི། །དབང་བཞི་བདུད་རྩིར་བྱིན་གྱིས་རློབས། །ལོངས་སྤྱད་པས་དབང་བཞིའི་དོན་རྟོགས་ཤོག །བ་ལ་ཤ་ལྔ་འབྲས་འཁུར་དང༌། །ཐབས་གཏི་མུག་མཾ་སའི་མཆོད་པ་འདི། །རྟོག་མེད་བདུད་རྩིར་བྱིན་གྱིས་རློབས། །ལོངས་སྤྱད་པས་ཆོས་སྐུ་ཐོབ་པར་ཤོག །ཐིག་ལེ་རྐང་དང་ཁུ་བ་ཞག །ཚོགས་དང་རཀྟའི་མཆོད་པ་འདི། །བདེ་སྟོང་བདུད་རྩིར་བྱིན་གྱིས་རློབས། །ལོངས་སྤྱད་པས་ལོངས་སྐུ་ཐོབ་པར་ཤོག །དབང་པོ་ལྔ་ཡི་མཆོད་པ་དང༌། །སྣ་ཚོགས་ཀེང་རུས་མཆོད་པ་འདི། །གསལ་སྟོང་བདུད་རྩིར་བྱིན་གྱིས་རློབས། །ལོངས་སྤྱད་པས་སྤྲུལ་སྐུ་ཐོབ་པར་ཤོག །སྙིང་ཞོ་ཤ་ལ་སོགས་དམ་ཚིག་རྫས། །པཉྩ་ཨ་མྲྀ་ཏ་ཡི་མཆོད་པ་འདི། །དམ་ཚིག་བདུད་རྩིར་བྱིན་གྱིས་རློབས། །ལོངས་སྤྱད་པས་བསླབ་གསུམ་དོན་རྟོགས་ཤོག །བུ་རམ་ལ་སོགས་མངར་གསུམ་དང༌། །དཀར་གསུམ་ཨརྒྷཾ་མཆོད་པ་འདི། །ཟག་མེད་བདུད་རྩིར་བྱིན་གྱིས་རློབས། །ལོངས་སྤྱད་པས་སྐྱེ་མེད་དོན་རྟོགས་ཤོག །དྲི་ཞིམ་སྨན་གྱི་མཆོད་པ་དང༌། །གཟུགས་སྡུག་སྒྲ་སྙན་འདོད་ཡོན་སོགས། །ཕྱི་ནང་གསང་བའི་མཆོད་པ་འདི། །རྩ་བརྒྱད་སྟོང་ལས་སྦྱར་བའི་སྨན། །རིགས་ལྔའི་བདུད་རྩིར་བྱིན་གྱིས་རློབས། །ལོངས་སྤྱད་པས་འཁོར་འདས་མ་ལུས་ཀྱི། །ཡོན་ཏན་རིན་ཆེན་ཐོབ་གྱུར་ཅིག །ཨོཾ་ཨཱཿཧཱུྂ། །བརྗོད་པ་ཨོཾ་གྱི་འོད་ཟེར་གྱིས། །ཞེ་སྡང་ལས་གྱུར་ཚོགས་ཀྱི་རྫས། །དཀར་ལ་མདངས་ཆགས་བདུད་རྩིར་གྱུར། །སྐུ་བདེ་བ་ཆེན་པོར་འགྱུར་བའི་རྫས། །ལོངས་སྤྱད་པས་རིན་ཆེན་ཆོས་སྐུ་ལ། །ཉམས་རྟོགས་དབྱེར་མེད་འབྲེལ་གྱུར་ཅིག

།གནོད་སེམས་ཞེ་སྡང་འཁྲུག་པ་ཀུན། །བྱམས་པ་ཆེན་པོར་འགྱུར་བར་ཤོག །ཨོཾ་ཨཱཿཧཱུྂ། བརྗོད་པ་ཨཱཿཡི་འོད་ཟེར་གྱིས། །འདོད་ཆགས་ལས་གྱུར་ཚོགས་ཀྱི་རྫས། །དམར་ལ་མདངས་ཆགས་བདུད་རྩིར་གྱུར། །འགག་མེད་གསུང་སྒྲ་སྒྲོག་པའི་རྫས། །ལོངས་སྤྱད་པས་གསུང་དབྱངས་ཡན་ལག་དྲུག་ཅུ་ཡིས། །གདུལ་བྱ་མ་ལུས་ཚིམ་གྱུར་ཅིག །ཟག་བཅས་ཉོན་མོངས་འདོད་ཆགས་ཀུན། །ཟག་མེད་བདེ་བར་འགྱུར་བར་ཤོག ཨོཾ་ཨཱཿཧཱུྂྃ། བརྗོད་པ་ཧཱུྂ་གི་འོད་ཟེར་གྱིས། །གཏི་མུག་ལས་གྱུར་ཚོགས་ཀྱི་རྫས། །མཐིང་ལ་མདངས་ཆགས་བདུད་རྩིར་གྱུར། །ཐུགས་མཉམ་ཉིད་ཆོས་སྐུར་འགྱུར་བའི་རྫས། །ལོངས་སྤྱད་པས་སེམས་རྒྱུད་ཡེ་ཤེས་ལྔ། །རྒྱུན་ཆད་མེད་པར་འབྲེལ་གྱུར་ཅིག །རྨོངས་ཤིང་མ་རིག་གཏི་མུག་ཚོགས། །འོད་གསལ་ཆེན་པོར་འགྱུར་བར་ཤོག །མཁྱེན་པའི་ཡེ་ཤེས་ལྔ་ལྡན་པའི། །རྟོག་བྲལ་བདུད་རྩིའི་ཚོགས་འཁོར་འདི། །དཔའ་བོ་མཁའ་འགྲོ་མཉེས་པའི་རྫས། །ལྔ་ཚོགས་བདུད་རྩི་ཡིན་པའི་ཕྱིར། །བདེ་གཤེགས་རྡོ་རྗེ་འཆང་ལ་སོགས། །དུས་གསུམ་བདེ་གཤེགས་དཔའ་བོ་དང༌། །ཕྱི་ནང་མཁའ་འགྲོས་བཞེས་སུ་གསོལ། །ཨ་ལ་ལ་སྟེ་དགྱེས་པར་མཛོད། །ཧཱུྂ རྣལ་འབྱོར་དབང་ཕྱུག་དཔའ་བོ་དང༌། །མཁའ་འགྲོའི་ཚོགས་དང་བཅས་རྣམས་ཀྱིས། །བདག་ཅག་འདིར་ཚོགས་རྣལ་འབྱོར་གྱིས། །ཕུང་པོ་ཁམས་དང་སྐྱེ་མཆེད་དང༌། །ལུས་ངག་ཡིད་གསུམ་ཐམས་ཅད་ལ། །ཡེ་ཤེས་ཆེན་པོ་ལྔ་ལྡན་པའི། །བདེ་གཤེགས་རྒྱལ་བའི་དཀྱིལ་འཁོར་དུ། །བྱིན་གྱིས་རློབ་པར་མཛད་དུ་གསོལ། །ལུས་སྤྲུལ་སྐུ་སངས་རྒྱས་སུ་བྱིན་གྱིས་རློབས། །ངག་ལོངས་སྤྱོད་རྫོགས་སྐུར་བྱིན་གྱིས་རློབས། །སེམས་མཉམ་ཉིད་ཆོས་སྐུར་བྱིན་གྱིས་རློབས། །སྐུ་གསུམ་མ་ཐོབ་བར་དུ་ནི། །ཕྱི་ནང་བར་ཆད་མི་འབྱུང་ཞིང༌། །འདུ་བ་རྣམ་བཞིའི་ནད་རྣམས་སོལ། །མི་མཐུན་རྐྱེན་དང་བར་ཆད་སོལ། །མཆོག་དང་ཐུན་མོང་དངོས་གྲུབ་སྩོལ། ། ཚོགས་ཕུད་ནང་མཆོད་གཏོར་མར་བྲན་ལ།

།ཧཱུྂ གཟུགས་སྒྲ་དྲི་རོ་རེག་ལ་སོགས། །དགྱེས་པ་མཆོག་གི་མཆོད་པ་འདི། །དཔལ་ལྡན་རྩ་བའི་བླ་མ་ལ། །བརྒྱུད་པའི་ཚོགས་ཀྱིས་བསྐོར་བ་དང༌། །ཡི་དམ་འཁོར་ལོ་སྡོམ་པ་ལ། །དཔའ་བོའི་ཚོགས་ཀྱིས་བསྐོར་བ་དང༌། །ཡུམ་ཆེན་རྡོ་རྗེ་ཕག་མོ་ལ། །དཔའ་མོའི་ཚོགས་ཀྱིས་བསྐོར་བ་ལ། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་སུ་གསོལ། །ཨ་ལ་ལ་སྟེ་དགྱེས་པར་རོལ། །ཨ་ལ་ལ་སྟེ་དགྱེས་པར་མཛོད། །ཧཱུྂ བཅོམ་ལྡན་བུདྡྷ་ཧེ་རུ་ཀཿ དཔའ་བོའི་ཚོགས་ཀྱིས་བསྐོར་བ་དང༌། །ཡུམ་ཆེན་སངས་རྒྱས་མཁའ་འགྲོ་ལ། །དཔའ་མོའི་ཚོགས་ཀྱིས་བསྐོར་བ་ལ། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་སུ་གསོལ། །ཨ་ལ་ལ་སྟེ་དགྱེས་པར་རོལ། །ཨ་ལ་ལ་སྟེ་དགྱེས་པར་མཛོད། །ཧཱུྂ བཅོམ་ལྡན་བཛྲ་ཧེ་རུ་ཀཿ དཔའ་བོའི་ཚོགས་ཀྱིས་བསྐོར་བ་དང༌། ཡུམ་ཆེན་རྡོ་རྗེ་མཁའ་འགྲོ་ལ། །དཔའ་མོའི་ཚོགས་ཀྱིས་བསྐོར་བ་དང༌། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་སུ་གསོལ། །ཨ་ལ་ལ་སྟེ་དགྱེས་པར་རོལ། །ཨ་ལ་ལ་སྟེ་དགྱེས་པར་མཛོད། །ཧཱུྂ བཅོམ་ལྡན་རཏྣ་ཧེ་རུ་ཀཿ དཔའ་བོའི་ཚོགས་ཀྱིས་བསྐོར་བ་དང༌། །ཡུམ་ཆེན་རིན་ཆེན་མཁའ་འགྲོ་ལ། །དཔའ་མོའི་ཚོགས་ཀྱིས་བསྐོར་བ་ལ། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་སུ་གསོལ། །ཨ་ལ་ལ་སྟེ་དགྱེས་པར་རོལ། །ཨ་ལ་ལ་སྟེ་དགྱེས་པར་མཛོད། །ཧཱུྂ བཅོམ་ལྡན་པདྨ་ཧེ་རུ་ཀཿ དཔའ་བོའི་ཚོགས་ཀྱིས་བསྐོར་བ་དང༌། །ཡུམ་ཆེན་པདྨ་མཁའ་འགྲོ་ལ། །དཔའ་མོའི་ཚོགས་ཀྱིས་བསྐོར་བ་ལ། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་སུ་གསོལ། །ཨ་ལ་ལ་སྟེ་དགྱེས་པར་རོལ། །ཨ་ལ་ལ་སྟེ་དགྱེས་པར་མཛོད། །ཧཱུྂ

བཅོམ་ལྡན་ཀརྨ་ཧེ་རུ་ཀཿ དཔའ་བོའི་ཚོགས་ཀྱིས་བསྐོར་བ་དང༌། །ཡུམ་ཆེན་ལས་ཀྱི་མཁའ་འགྲོ་ལ། །དཔའ་མོའི་ཚོགས་ཀྱིས་བསྐོར་བ་ལ། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་སུ་གསོལ། །ཨ་ལ་ལ་སྟེ་དགྱེས་པར་རོལ། །ཨ་ལ་ལ་སྟེ་དགྱེས་པར་མཛོད། ཧཱུྂ དུར་ཁྲོད་ཆེན་པོ་བསིལ་བའི་ཚལ། །འཇིགས་སུ་རུང་བ་བསྐལ་པའི་མེ། །དམར་ནག་འཁྲུགས་པའི་ཀློང་དཀྱིལ་ནས། །ཆོས་སྐྱོང་མ་ཧཱ་ཀཱ་ལཱ་དང༌། །ཡུམ་མཆོག་ཙཎྜི་དབང་ཕྱུག་མ། །འཁོར་ནག་པོ་སྟོང་དང་ཤ་ཟ་འབུམ། །མ་མོ་བྱེ་བའི་ཚོགས་དང་བཅས། །མ་ལུས་འཁོར་ཚོགས་ཐམས་ཅད་ལ། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་སུ་གསོལ། །ཨ་ལ་ལ་སྟེ་དགྱེས་པར་རོལ། །ཨ་ལ་ལ་སྟེ་དགྱེས་པར་མཛོད། །ཧཱུྂ ཕོ་བྲང་མཁའ་སྤྱོད་ཙཱ་རི་ནས། །བདུད་མགོན་སེང་གདོང་ཡབ་ཡུམ་ལ། །འཁོར་ནག་པོ་སྟོང་དང་ཟ་ཤ་འབུམ། །མ་ལུས་འཁོར་ཚོགས་ཐམས་ཅད་ལ། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་སུ་གསོལ། །ཨ་ལ་ལ་སྟེ་དགྱེས་པར་རོལ། །ཨ་ལ་ལ་སྟེ་དགྱེས་པར་མཛོད། ཧཱུྂ འབྲི་གུང་དཔལ་གྱི་ནགས་ཁྲོད་ནས། །ཨ་ཕྱི་ཆོས་ཀྱི་སྒྲོན་མ་ལ། །མཁའ་འགྲོ་བྱེ་བ་འབུམ་གྱིས་བསྐོར། །མ་ལུས་འཁོར་ཚོགས་ཐམས་ཅད་ལ། །ཚོགས་དང་གཏོར་མ་རྒྱ་ཆེན་འདི། །གཉིས་མེད་ངང་དུ་འབུལ་ལགས་ན། །བླང་དོར་མེད་པར་བཞེས་སུ་གསོལ། །ཨ་ལ་ལ་སྟེ་དགྱེས་པར་རོལ། །ཨ་ལ་ལ་སྟེ་དགྱེས་པར་མཛོད། ། དེ་ནས་ཚོགས་བྲན་ནས་གཏོར་མ་བྱིན་གྱིས་བརླབ་པ་ནི། ཨོཾ་སུཾ་བྷ་ནི་སུཾ་བྷ་ནི་ཧཱུྂ་ཧཱུྂ་ཕཊ྄། ཨོཾ་གྲྀ་ཧྞ་གྲི་ཧྞ་ཧཱུྂ་ཧཱུྂ་ཕཊ྄། གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུྂ་ཧཱུྂ་ཕཊ྄། ཨོཾ་ཨཱ་ན་ཡ་ཧོཿབྷ་་ག་ཝཱན་བི་དྱཱ་རཱ་ཛ་ཡ་ཧཱུྂ་ཧཱུྂ་ཕཊ྄། བསངས། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱ་སྭ་བྷཱ་ཝ་ཤུདྡྷོ྅ཧཾ།

སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ཁ་དོག་སྔོན་པོ་གཞུ་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་རཾ་གྱིས་མཚན་པ། དེའི་སྟེང་དུ་ཀཾ་ལས་མི་མགོའི་སྒྱེད་པུ་གསུམ་ལ་གནས་པའི་ཨ་ལས་ཐོད་པ་དཀར་པོ་ཡངས་ཤིང་རྒྱ་ཆེ་བ་ཕྱི་དཀར་ལ་ནང་དམར་བའི་དབུས་སུ། ཧཱུྂ་ལས་དྲི་ཆུ་ཧཱུྂ་གིས་མཚན་པ། ཤར་དུ་ཨོཾ་ལས་དྲི་ཆེན་ཨོཾ་གྱིས་མཚན་པ། བྱང་དུ་ཁཾ་ལས་ཀླད་པ་ཁཾ་གྱིས་མཚན་པ། ནུབ་ཏུ་ཨཾ་ལས་བྱང་སེམས་ཨཾ་གིས་མཚན་པ། ལྷོར་ཏྲཱཾ་ལས་རཀྟ་ཏྲཱཾ་གིས་མཚན་པ། དེའི་སྟེང་གི་དབུས་སུ་ཧཱུྂ་ལས་མིའི་ཤ་ཧཱུྂ་གིས་མཚན་པ། ཤར་ལྷོར་ལཱཾཾ་ལས་བ་གླང་གི་ཤ་ལཱཾཾ་གྱིས་མཚན་པ། ལྷོ་ནུབ་ཏུ་མཱཾཾ་ལས་ཁྱིའི་ཤ་མཱཾཾ་གྱིས་མཚན་པ། ནུབ་བྱང་དུ་པཱཾཾ་ལས་གླང་པོ་ཆེའི་ཤ་པཱཾཾ་གྱིས་མཚན་པ། བྱང་ཤར་དུ་ཏཱཾཾ་ལས་རྟའི་ཤ་ཏཱཾཾ་གྱིས་མཚན་པ། འོག་གིས་རླུང་གཡོས་མེ་སྦར་ཐོད་པ་དྲོས། རྫས་ཡི་གེ་དང་བཅས་པ་ཞུ་ཞིང་ཁོལ་བས། ཉི་མ་འཆར་ཀའི་མདོག་ལྟར་དམར་སེར་དུ་གྱུར། དེའི་སྟེང་དུ་ཁ་ཆོད་ཀྱི་ཚུལ་དུ་ཟླ་བའི་དཀྱིལ་འཁོར་དེའི་སྟེང་དུ་ཧཱུྂ་སྔོན་པོ། ཨཱཿདམར་པོ། ཨོཾ་དཀར་པོ་གསུམ་ལས་འོད་ཟེར་འཕྲོས་པས། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྐུ་གསུང་ཐུགས་ཡི་གེ་གསུམ་གྱི་རྣམ་པར་བཀུག ཡེ་ཤེས་ཀྱི་བདུད་རྩིར་གྱུར། ཡི་གེ་གསུམ་ལ་ཐིམ། རིམ་གྱིས་ཞུ་ཟླ་བ་ལ་ཐིམ། ཟླ་བ་བདུད་རྩིའི་རང་བཞིན་དུ་གྱུར་པ། དམ་ཚིག་གི་བདུད་རྩི་དང་ཐ་མི་དད་དུ་འདྲེས་པས་བདུད་རྩིའི་རྒྱ་མཚོ་ཁ་དོག་དཀར་བ་རེག་བྱ་བསིལ་བ། རོ་མངར་བ། ནུས་མཐུ་ཕུན་སུམ་ཚོགས་པར་གྱུར། ཨོཾ་ཨཱཿཧཱུྂ། ཧ་ཧོཿཧྲཱིཿ ཕེཾ་ཕེཾ གཏོར་འགྲོན་རྣམས་སྤྱན་དྲངས། ལྗགས་རྡོ་རྗེའི་སྦུ་གུ་ཅན་གྱིས་གསོལ་བར་གྱུར། པདྨ་ཀ་མ་ལཱ་ཡ་སྟྭཾ། ཨོཾ་ཨརྒྷཾ་ཨཱཿཧཱུྂ། ཨོཾ་པཱ་དྱཾ་ཨཱཿཧཱུྂ། ཨོཾ་པུཥྤེ་ཨཱཿཧཱུྂ།

ཨོཾ་དྷཱུ་པེ་ཨཱཿཧཱུྂ། ཨོཾ་ཨཱ་ལོ་ཀེ་ཨཱཿཧཱུྂ། ཨོཾ་གནྡྷེ་ཨཱཿཧཱུྂ། ཨོཾ་ནཻ་ཝི་དྱེ་ཨཱཿཧཱུྂ། ཨོཾ་ཤཔད་ཨཱཿཧཱུྂ། བརྗོད། ཨོཾ་གུ་རུ་རཏྣ། བུདྡྷ། དྷརྨ། སངྒྷ། བོ་དྷི་ས་ཏྭ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། དྲིན་ཅན་རྩ་བའི་བླ་མ། བརྒྱུད་པའི་བླ་མ། བཀའ་བརྒྱུད་བླ་མ། སྒྲུབ་བརྒྱུད་བླ་མ། གུ་རུ་ཞི་དྲག རྒྱལ་བ་དགོངས་བརྒྱུད། རིག་འཛིན་བརྡ་བརྒྱུད། གང་ཟག་སྙན་བརྒྱུད་བླ་མ་རྣམས་དང༌། དྲུག་པ་རྡོ་རྗེ་འཆང་ཆེན་པོ། རྒྱལ་སྲས་ཏིལླི་པ། མཁས་མཆོག་ནཱ་རོ་པ། མར་པ་ཆོས་ཀྱི་བློ་གྲོས། དབང་ཕྱུག་མི་ལ་རས་པ། མཉམ་མེད་སྒམ་པོ་པ། བདེ་གཤེགས་ཕག་མོ་གྲུ་པ། ཆོས་རྗེ་འཇིག་རྟེན་གསུམ་མགོན། སངས་རྒྱས་དབོན། རྒྱལ་བ་གཅུང༌། རྒྱལ་སྲས་ཐོག་ཁ་བ། སྤྱན་མངའ་མཚམས་བཅད་པ། སངས་རྒྱས་བཅུ་གཉིས་པ། རྡོ་རྗེ་རྒྱལ་པོ། འཛམ་གླིང་ཆོས་ཀྱི་རྒྱལ་པོ། བཤེས་གཉེན་དོན་གྲུབ་རྒྱལ་པོ། ཝཾ་རིན་ཆེན་དཔལ་གྱི་རྒྱལ་མཚན། ཆོས་རྒྱལ་རིན་ཆེན་དཔལ་བཟང་པོ། རིན་ཆེན་ཆོས་ཀྱི་རྒྱལ་མཚན། མཉམ་མེད་དབང་རིན་ཆེན་ཆོས་ཀྱི་རྒྱལ་པོ། ཨཱ་ནནྡ་རཏྣ་ཤྲཱི་བྷ་དྲ་རྣམས་ཀྱི་ཞལ་དུ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། རྡོ་རྗེའི་འཆང་ཆེན་པོ། ཀླུ་སྒྲུབ་སྙིང་པོ། ཨཱརྻ་དེ་ཝ། ཨ་བྷ་ཡཱ་ཀ་ར། སངས་རྒྱས་གྲགས་པ། དཔལ་ཆེན་རྒ་ལོ། གྲུབ་ཐོབ་ཁམས་པ་རྒྱ་གར་བ། སྟོན་པ་བཀྲ་ཤིས་འབུམ། བླ་མ་གྲགས་པ་སེང་གེ། བླ་མ་དར་མ་རིན་ཆེན། བླ་མ་གཞོན་ནུ་ཡེ་ཤེས། བླ་མ་ཤཱཀྱ་སེང་གེ བླ་མ་ཚུལ་ཁྲིམས་དཔལ་བ། སྟོན་པ་ངག་དབང་གྲགས་པ། སྤྲུལ་སྐུ་བསོད་ནམས་རྒྱ་མཚོ། བླ་མ་བཟོད་པ་ལེགས་ལྡན། ཆོས་རྗེ་ཟླ་བ་འོད། བླ་མ་ཀུན་དགའ་རིན་ཆེན་རྣམས་ཀྱི་ཞལ་དུ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། གཞན་ཡང་དབང་བསྐུར་རྒྱུད་བཤད་མན་ངག་གཞུང་འགྲེལ་ཐོབ་པའི་དཔལ་ལྡན་བླ་མ་དམ་པ་བརྒྱུད་པའི་ཚོགས་དང་བཅས་པ་རྣམས་ཀྱི་ཞལ་དུ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། སྐུ་གསུང་ཐུགས་ཀྱི་རྒྱུད་མཉེས་ཤིང་ཚིམ་ནས་བདག་དང་ནམ་མཁའ་དང་མཉམ་པའི་སེམས་ཅན་ཐམས་ཅད་ཚོགས་གཉིས་རྫོགས་སྒྲིབ་གཉིས་བྱང༌།

ཕྱག་རྒྱ་ཆེན་པོ་མཆོག་གི་དངོས་གྲུབ་བསྩལ་དུ་གསོལ། གཞན་ཡང་མཁན་བརྒྱུད། སློབ་བརྒྱུད། བདེ་དགྱེས་བརྒྱུད་པ། ཆོས་སྐྱོང་བརྒྱུད་པ། ཨ་ཕྱི་བརྒྱུད་པ། ནཱ་རོ་བརྒྱུད་པ། ནི་གུ་བརྒྱུད་པ། བསྙེན་སྒྲུབ་བརྒྱུད་པ། སྦྱོར་དྲུག་བརྒྱུད་པ། རྫོགས་ཆེན་བརྒྱུད་པ། ཞི་བྱེད་བརྒྱུད་པ། གཅོད་ཡུལ་བརྒྱུད་པ། དམར་ཁྲིད་བརྒྱུད་པ། མོས་གུས་བརྒྱུད་པ། ལྔ་ལྡན་བརྒྱུད་པའི་བླ་མ་རྣམས་ཀྱི་ཞལ་དུ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། རྐྱེན་ཕྱི་ནང་གི་བར་ཆད་སོལ། མཆོག་ཐུན་མོང་གི་དངོས་གྲུབ་སྩོལ། སྒྲུབ་པ་བཀའ་བརྒྱད། ཆེ་མཆོག་ཡོན་ཏན། ཡང་དག་ཐུགས། འཇམ་དཔལ་སྐུ། པདྨ་གསུང༌། ཕུར་པ་ཕྲིན་ལས། མ་མོ་སྦོད་གཏོང༌། རིག་འཛིན་སློབ་དཔོན། དམོད་པ་དྲག་སྔགས། འཇིག་རྟེན་མཆོད་སྟོད། གསང་སྔགས་རྙིང་མའི་ལྷ་ཚོགས་རྣམས་ཀྱི་ཞལ་དུ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། རྐྱེན་ཕྱི་ནང་གི་བར་ཆད་སོལ། མཆོག་ཐུན་མོང་གི་དངོས་གྲུབ་སྩོལ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུྂ་ཕཊ྄ཿ ཌཱ་ཀི་ནཱི་ཛཱ་ལ་སམྦ་རཾ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་ཧྲཱིཿཧ་ཧ་ཧུཾ་ཧཱུྂ་ཕཊ྄་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་བཛྲ་བཻ་རོ་ཙ་ནཱི་ཡེ་ཧཱུྂ་ཧཱུྂ་ཧཱུྂ་ཕཊ྄་ཕཊ྄་ཕཊ྄་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། །ཨོཾ་བཛྲ་བཻ་རོ་ཙ་ནཱི་ཡེ་ཧཱུྂ་ཧཱུྂ་ཕཊ྄་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་ཀ་ར་ཀ་ར། ཀུ་རུ་ཀུ་རུ། བྷནྡྷ་བྷནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ ཧྲོཾ་ཧྲོཾ། ཧྲཿཧྲཿ ཕེཾ་ཕེཾ། ཕཊ྄་ཕཊ྄། ད་ཧ་ད་ཧ། པ་ཙ་པ་ཙ། བྷཀྵ་བྷཀྵ། བ་ས་རུ་དྷཱི་རནྟྲ་མཱ་ལཱ་བ་ལམྦི་ནཱི། གྲྀཧྞ་གྲྀཧྞ། སཔྟ་པཱ་ཏ་ལ་ག་ཏ་བྷུ་ཛཾ་གཾ་སརྦཾ་ཝཱ། ཏརྫ་ཡ་ཏརྫ་ཡ། ཨ་ཀཌྜྷ་ཨ་ཀཌྜྷ། ཧྲཱིཾ་ཧྲཱིཾ། ཛཽཾཎ་ཛཽཾཎ། ཀྵྨཾ་ཀྵྨཾ། ཧཱཾ་ཧཱཾ། ཧཱིཾ་ཧཱིཾ། ཧཱུྂ་ཧཱུྂ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧཱུྂ་ཧཱུྂ་ཕཊ྄་ཕཊ྄་སྭཱ་ཧཱ།

ཨི་དཾ་བ་ལིཾ་ཏ། ཨོཾ་ཨ་ཀཱ་རོ་མུ་ཁཾ་སརྦ་དྷ་རྨཱཿཎཱཾ་ཨཱ་དྱ་ནུཏྤནྣ་ཏྭཱཏ་ཨོཾ་ཨཱཿཧཱུྂ། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཡི་དམ་འཁོར་ལོ་སྡོམ་པ། དགྱེས་པ་རྡོ་རྗེ། གསང་བ་འདུས་པ། དུས་ཀྱི་འཁོར་ལོ། མ་ཧཱ་མཱ་ཡཱ། སངས་རྒྱས་ཐོད་པ། གཤེད་དམར། དགྲ་ནག འཇིགས་བྱེད། ཚེ་དཔག་མེད། ཕ་རྒྱུད་མ་རྒྱུད། བྱ་རྒྱུད་སྤྱོད་རྒྱུད། རྣལ་འབྱོར་རྒྱུད། རྣལ་འབྱོར་བླ་ན་མེད་པའི་རྒྱུད། རྒྱུད་སྡེ་ཆེན་པོ་བཞིའི་ལྷ་ཚོགས་རྣམས་ཀྱི་ཞལ་དུ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། རྣལ་འབྱོར་བདག་ཅག་འཁོར་དང་བཅས་པ་ལ་བསྐྱེད་རྫོགས་ཀྱི་ཏིང་ངེ་འཛིན་ཁྱད་པར་ཅན་སྐྱེ་བར་མཛད་དུ་གསོལ། ཁྱད་པར་དུ་ཡང་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་མཛད་དུ་གསོལ། ཨོཾ་མ་ཧཱ་ཀཱ་ལ་ཧཱུྂ་ཕཊ྄་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་བཛྲ་མ་ཧཱ་ཀཱ་ལཱ་ཡ་ཧཱུྂ་ཕཊ྄། ཨོཾ་བཛྲ་ཀ་ཝུ་ཝ་མ་ཧཱ་ཀཱ་ལཱ་ཡ་ཧཱུྂ་ཕཊ྄། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་བཛྲ་ཀ་ཝུ་ཝ་ཝ་པ་ཤ་ཡ་མ་ཧཱ་ཀཱ་ལཱ་ཡ་ཧཱུྂ་ཕཊ྄། ཨོཾ་ཤྲཱི་བཛྲ་མ་ཧཱ་ཀཱ་ལཱ་ཡ། ཤཱ་ས་ན་ཨུ་པ་ཧཱ་རི་ཎི། ཨེ་ཥ་ཨ་པཉྩི་མ་ཀཱ་ལོ་ཨ་ཡཾ་ཨི་དཾ་རཏྣ་ཏྲ་ཡཱ་ཡ། ཨ་པ་ཀཱ་རི་ཎཾ། ཡ་དི་པྲ་ཏིཛྙཱ་སྨ་ར་སི་ཏ་དཱ། ཨི་དཾ་དུཥྚཱཾ་ཁ་ཁ་ཁཱ་ཧི་ཁཱ་ཧི། མ་ར་མ་ར། གྲྀཧྞ་གྲྀཧྞ། བྷནྡྷ་བྷནྡྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། དི་ན་མེ་ཀེ་ན། མཱ་ར་ཡ་ཧཱུྂ་ཕཊ྄། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་མ་ཧཱ་ཀཱ་ལ་ག་རུ་ཌ་ཁྲོཾ་ཧྲཱིཿ ཨོཾ་ཧཱུྂ་ཤྲཱི་དེ་ཝཱི་ཀཱ་ལཱི་ཀཱ་ལཱི་མ་ཧཱ་ཀཱ་ལཱི་བཛྲ་མ་ཧཱ་ཀཱ་ལཱི་ཧཱུྂ་བྷྱོཿཛཿ ཨོཾ་རོ་རུ་རོ་རུ་བྷྱ་ཏིཥྛ་བདྷོ་སི་ཀི། མ་ལ་རཀྵ་སཱི་སྭཱ་ཧཱ། ཨོཾ་མ་ཧཱ་ཀཱ་ལཱི་ནཱི་ཀྲོ་ཏ་པ་ལི། ཀཱ་ལ་རཱ་ཏྲཱི་ཎཱི་ཙཎྜ་ཨཀྵི་ནཱི་ཡེ་ཧཱུྂ་ཧཱུྂ་ཕཊ྄་ཕཊ྄། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་མ་ཧཱ་ཀཱ་ལཱ་གུ་ཎ་ཧྲྀ་ད་ཧཱུྂ་ཕཊ྄། ཨོཾ་མ་ཧཱ་ཀཱ་ལ་ཏྲཀྴད་ཛཿ ཨོཾ་མ་ཧཱ་ཀཱ་ལ་སུ་ཏྲི་ཡ་མ་དུ་ཛཿཨོཾ་མ་ཧཱ་ཀཱ་ལ་སིངྷ་མུ་ཁ་ཧཱུྂ་ཕཊ྄་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།

ཨོཾ་གྷི་དྷ་ས་ཀ་སྱཻ་ཧུྂ་ཧཱུྂ་ཕཊ྄། ཨོཾ་ག་རུ་ཌ་ས་ཀ་སྱཻ་ཧུྂ་ཧཱུྃ་ཕཊ། ཨོཾ་ཧྲོ་ན་ད་ཀཱ་ཀ་སྱཻ་ཧུྃ་ཧཱུྂ་ཕཊ྄། ཨོཾ་ཨུལླུ་ཀ་སྱཻ་ཧུྂ་ཧཱུྂ་ཕཊ྄། ཨོཾ་ཝརྞ་སུམྦྷ་ར་སྱཻ་ཧུྂ་ཧཱུྂ་ཕཊ྄ཿ ཨོཾ་ཝརྞ་ཤྭ་ན་སྱཻ་ཧུྂ་ཧཱུྂ་ཕཊ྄། ཨོཾ་སི་ཡ་མ་སྱཻ་ཧུྂ་ཧཱུྂ་ཕཊ྄ཿ ཨོཾ་ཧྲོ་ན་དྷ་ཀཱ་ཀ་སྱཻ་ཧུྂ་ཧཱུྂ་ཕཊ྄། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་ནག་པོ་ཆེན་པོ་བསྟན་པ་ཉེར་སྒྲུབ་ཅིང༌། །ཕྱི་དུས་འདི་དང་འདིར་ནི་མཆོག་གསུམ་དུ། །གནོད་བྱེད་རྣམས་ནི་གལ་ཏེ་བྱུང་བ་ན། །དམ་བཅའ་དྲན་མཛོད་དེ་ཚེ་གདུག་ཅན་འདི། །ཟོ་ཞིག་ཟོ་ཞིག་ཟ་ཞིང་ཟ་རུ་ཆུག །སོད་ཅིག་སོད་ཅིག་ཟུང་ཟུང་ཆིངས་ཤིག་ཆིངས། །སྣུན་ཅིག་སྣུན་ཅིག་སྲེགས་ཤིག་སྲེགས་ཤིག ཚོས་ཤིག་ཚོས་ཤིག ཉི་མ་གཅིག་གིས་བརླག་པར་མཛད་དུ་གསོལ། དཔལ་ཡེ་ཤེས་ཀྱི་མགོན་པོ་ཕྱག་བཞི་པ། སྐུའི་མགོན་པོ་ཡབ་ཡུམ། གསུང་གི་མགོན་པོ་ཡབ་ཡུམ། ཐུགས་ཀྱི་མགོན་པོ་ཡབ་ཡུམ། ཡོན་ཏན་གྱི་མགོན་པོ་ཡབ་ཡུམ། ཕྲིན་ལས་ཀྱི་མགོན་པོ་ཡབ་ཡུམ། བྱ་ཁྱུང་ནག་པོ། ཡུམ་མཆོག་ཙཎྜི་ནག་མོ། ཨེ་ཀ་ཛཱ་ཏི། དམར་མོ་རྩ་འཇིབ། སྲོག་བདག་བྱ་རོག་གདོང༌། ཚེ་བདག་བྱ་རོག་གདོང༌། འཆི་བདག་བྱ་རོག་གདོང༌། གནོད་སྦྱིན་བྱ་རོག་གདོང༌། ཕྱག་བརྙན་སེང་གེའི་གདོང་པ་ཅན། མཁའ་འགྲོ་མ་བརྒྱད། མཁའ་འགྲོ་མ་དྲུག་འཁོར་དང་བཅས་པ་རྣམས་ཀྱི་ཞལ་དུ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། རཀྟ་མཚོ་ལྟར་སྐྱིལ་བའི་གཏོར་མ་བཞེས། །མཾ་ས་རི་ལྟར་བརྩེགས་པའི་གཏོར་མ་བཞེས། ཙིཏྟ་རྒྱན་ལྟར་བཙུགས་པའི་གཏོར་མ་བཞེས། བཱ་སུ་འཕན་ལྟར་ཕྱར་བའི་གཏོར་མ་བཞེས། ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་པཱ་དྱཾ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་པུཥྤེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་དྷཱུ་པེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ།

ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་ནཻ་ཝི་དྱེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་ཤཔད་པྲ་ཏཱིཙྪ་སྭཱ་ཧཱ། སྐུ་གསུང་ཐུགས་ཀྱི་རྒྱུད་མཉེས་ཤིང་ཚིམ་ནས། སངས་རྒྱས་ཀྱི་བསྟན་པ་དང་བསྟན་པ་འཛིན་པ་རྣམས་བསྲུང་ཞིང་སྐྱོང་བ་དང༌། དཔལ་ལྡན་བླ་མ་དམ་པ་རྣམས་ཀྱི་སྐུ་ཚེ་དང་མཛད་པ་ཕྲིན་ལས་དར་ཞིང་རྒྱས་པ་དང༌། བདག་ཅག་རྣམས་ཀྱི་འགལ་རྐྱེན་ཞི་ཞིང༌། མཐུན་རྐྱེན་བསམ་དོན་དང་དངོས་པོ་ཐམས་ཅད་ཆོས་ལྡན་ཡིད་བཞིན་དུ་འགྲུབ་པའི་ཕྲིན་ལས་དང་སྡོང་གྲོགས་རྒྱ་ཆེན་པོ་མཛད་དུ་གསོལ་ལོ། །གཞན་ཡང་སེམས་ཅན་ལ་བདེ་སྐྱིད་འབྱུང་ཞིང་ཚོགས་གཉིས་རྫོགས་སྒྲིབ་གཉིས་བྱང་སྟེ། རྣམ་མཁྱེན་སངས་རྒྱས་ཀྱི་གོ་འཕང་ཐོབ་པའི་ཕྲིན་ལས་མཛོད། ཨོཾ་མ་ཧཱ་ཀཱ་ལ་ཨེ་ཀ་ཛཱ་ཏི་གུ་ཎ་ཧྲྀ་ད་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་བཛྲ་མ་ཧཱ་ཀཱ་ལ་ཀྵིཾ་ཀྵེ་ཏྲ་པཱ་ལ་བིགྷྣཱན་བི་ནཱ་ཡ་ཀ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་མ་ཧཱ་ཀཱ་ལ་དུ་བེཾ་ནི་ཛཿགོ་ན་རུ་ཊ་རཀྵ་རེ་མ་ཏི་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། གཏེར་མགོན། ཕྱག་དྲུག་པ། བེང་ཆེན་ལྕམ་དྲལ་འཁོར་དང་བཅས་པ་རྣམས་ལ་དམ་རྫས་བདུད་རྩིའི་མཆོད་པ་རྒྱ་ཆེན་པོ་འདི་འབུལ་ལོ། །བཞེས་ནས་སངས་རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་བསྟོད། རྣལ་འབྱོར་པ་བདག་ཅག་འཁོར་དང་བཅས་པའི་སྡང་བྱེད་ཀྱི་དགྲ་སོད། གནོད་བྱེད་ཀྱི་བགེགས་ཐུལ། ཆོས་དང་མཐུན་པའི་སྡོང་གྲོགས་མཛད་དུ་གསོལ། ཨོཾ་གྷ་མུ་ཨ་ཛི་ཏེ་ཤྭ་རཱི་དྷརྨ་ཏཱ་རེ་མ་མ་འདུས། སརྦ་འདུས། ཡར་འདུས། མ་མ་ཛྙཱ་ན་ཏཱ་ར་འདུས། གྷ་མུ་ས་མ་ཡ་ཏཱ་ར་དྷེ་མ་ཌཱ་ཀི་ནཱི། མ་མ་འདུས་བྷ་ཛཾ་ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི། ཧྲཱིཿམ་མ་ཙཀྲ་སྭཱ་ཧཱ། ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱཿཎཱཾ་ཨཱདྱ་ནུཏྤནྣ་ཏྭཱཏ་ཨོཾ་ཨཱཿཧཱུཾ།

གྷ་མུ་ཨ་ཛི་ཏེ་ཤྭ་རཱི་དྷརྨཱ་ཏཱ་རེ་ཨརྒྷཾ་

ནས། ཤཔདའི་ བར་མཆོད། ཨ་ཕྱི་སྣ་ནམ་གཟའ་དབང་ཕྱུག་ཆོས་ཀྱི་སྒྲོན་མ། ཡེ་ཤེས་ཀྱི་སྒྲོན་མ། དམ་ཚིག་གི་སྒྲོན་མ། དབང་གི་ལྷ་མོ། ཤ་ཟ་ལས་ཀྱི་མཁའ་འགྲོ་མ། ཇོ་མོ་བཀྲ་ཤིས་ཚེ་རིང་མ། མི་གཡོ་བློ་བཟང་མ། གཏད་དཀར་འགྲོ་བཟང་མ། མཐིང་གི་ཞལ་བཟང་མ། ཅོད་པན་མགྲིན་བཟང་མ། ཕ་མེས་རྒྱུད་ཀྱི་སྲུང་མ། དབེན་གནས་གཉན་པོའི་སྲུང་མ། བཀའ་བརྒྱུད་འདི་ཉིད་ཀྱི་བསྟན་པ་སྲུང་བར་ཞལ་གྱིས་བཞེས་པའི་སྲུང་མ་དམ་ཚིག་ཅན་རྣམས་ཀྱི་ཞལ་དུ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། དཔལ་ལྡན་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར། བཀའ་དང་བསྟན་པ་སྲུངས། འཁོར་དང་གང་ཟག་སྐྱོངས། ཚེ་དང་བསོད་ནམས་སྤེལ། ནད་གནོད་པ་རྐྱེན་ཕྱི་ནང་གི་བར་ཆད་ཞི་བ་དང༌། མཆོག་ཐུན་མོང་དངོས་གྲུབ་སྩོལ། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ། རཀྵ་ས། བྷཱུ་ཏ། པྲེ་ཏ། པི་ཤཱ་ཙཱ། ཨུནྨཱ་ད། ཨ་པ་སྨ་ར་ཌཱ་ཀ་ཌཱ་ཀི་ནྱ་དཱ་ཡ་ཨི་མཾ་བ་ལིཾ་གྲྀཧྞནྟུ། ས་མ་ཡ་རཀྵནྟུ། མ་མ་སརྦ་སིདྡྷི་མྨེ་པྲ་ཡཙྪནྟུ། ཡ་ཐེ་བཾ། ཡ་ཐཻཥྚཾ། བྷུཉྫ་ཐ། པི་བ་ཐ། ཛི་གྷྲ་ཐ། མཱ་ཏི་ཀྲ་མ་ཐ། མ་མ་སརྦ་ཀཱརྟ་ཡ་སཏྶུ་ཁཾ་བི་ཤུདྡྷ་ཡ་ས་ཧཱ་ཡི་ཀཾ་བྷ་ཝནྟུ་ཧཱུྂ་ཧཱུྂ་ཕཊ྄་སྭཱ་ཧཱ། ཨརྒྷཾ་ སོགས་ཀྱིས་མཆོད་ནས། བཛྲ་ཏམྦུ་ལཱ་ཡ་སྭཱ་ཧཱ། །ལྷ་ཡི་ཚོགས་རྣམས་མ་ལུས་དང༌། །ཀླུ་ཡི་ཚོགས་རྣམས་མ་ལུས་དང༌། །གནོད་སྦྱིན་ཚོགས་རྣམས་མ་ལུས་དང༌། །སྲིན་པོའི་ཚོགས་རྣམས་མ་ལུས་དང༌། །འབྱུང་པོའི་ཚོགས་རྣམས་མ་ལུས་དང༌། །ཡི་དྭགས་ཚོགས་རྣམས་མ་ལུས་དང༌། །ཤ་ཟའི་ཚོགས་རྣམས་མ་ལུས་དང༌། །སྨྱོ་བྱེད་ཚོགས་རྣམས་མ་ལུས་དང༌། །བརྗེད་བྱེད་ཚོགས་རྣམས་མ་ལུས་དང༌། །མཁའ་འགྲོའི་ཚོགས་རྣམས་མ་ལུས་དང༌། །མ་མོའི་ཚོགས་རྣམས་མ་ལུས་དང༌། །མ་ལུས་པ་ནི་ཐམས་ཅད་དག །འདིར་གཤེགས་བདག་ལ་དགོངས་སུ་གསོལ། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང༌། །དཔལ་དང་གྲགས་དང་སྐལ་བ་བཟང༌། །ལོངས་སྤྱོད་རྒྱ་ཆེན་ཀུན་འགྲུབ་ཅིང༌། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །སྲུང་མས་རྟག་ཏུ་སྡོང་གྲོགས་མཛོད། །དུས་མིན་འཆི་དང་ནད་རྣམས་དང༌། །གདོན་དང་བགེགས་རྣམས་མེད་བར་མཛོད། །རྨི་ལམ་ངན་དང་མཚན་མ་ངན། །བྱད་སྟེམས་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང༌། །འབྲུ་རྣམས་འཕེལ་ཞིང་ཆོས་འཕེལ་དང༌། །བདེ་ལེགས་ཕུན་སུམ་ཚོགས་པ་དང༌། །ཡིད་ལ་འདོད་པ་ཀུན་འགྲུབ་ཤོག

ཨོཾ་གྲུབ་པར་གྱུར་ཅིག ཧ་ཧ་ཧཱུྂ་དང་ཀི་ལི་ཀི་ལི་ཞེས་སྒྲོགས་འབྱུང་པོ་རོ་ལངས་ཚོགས་རྣམས་མྱུར་བསད་ནས། །སྐུ་ལ་མི་ཡི་ཤ་དང་རྒྱུ་མས་སྦྲེལ་བའི་ཕྲེང་བས་ཀུན་ནས་བརྒྱན་ཞིང་ཞལ་དུ་གསོལ། །སྨིན་མ་སེར་ཞིང་སྤྱན་དམར་རོ་ཡི་གདན་ལ་བཞུགས་པའི་ཞིང་སྐྱོང་ཁྱོད་ཀྱིས་ཞིང་སྐྱོང་མཛོད། །ཕེཾ་ཕེཾ་ཕཊ྄་ཅེས་སྒྲོགས་པས་སོ་སོར་བསྐྱེད་པའི་མེ་དཔུང་ཆེན་པོའི་དབུས་སུ་རབ་བཞུགས་ནས། །རབ་ཏུ་གསལ་ཞིང་མགོ་བོ་རྣམས་ཀྱི་ཕྲེང་བས་འཇིགས་པའི་སྐུ་རྒྱན་གཤིན་རྗེ་དང་མཚུངས་པ། །དྲག་ཤུལ་ཕྱག་གིས་བསད་པ་རྣམས་ཀྱི་མི་མགོ་མ་ལུས་བཟུང་ནས་ཁྲག་རྒྱུན་འབབ་པ་གསོལ། །རོལ་པས་རོལ་པ་སེལ་ཞིང་མི་ཡིས་གང་བའི་ས་ལ་ཞིང་སྐྱོང་ཁྱོད་ཀྱིས་སྲུང་བར་མཛོད། །ཀྵིཾ་ཀྵིཾ་ཀྵིཾ་ཞེས་བརྗོད་པའི་སྐད་ཅན་ཅ་ཅོ་སྒྲོག་པར་བྱེད་པའི་གདུག་པ་རྣམས་བཟུང་སྟེ། །གཅིག་པུས་སྣ་ཚོགས་མནན་ནས་ཀ་ཧ་ཀ་ཧ་བརྗོད་མཛད་ཆར་སྤྲིན་ནག་པོའི་མདོག །ཧྲིཾ་ཧྲིཾ་ཤྲཱིཾ་ཞེས་སྔགས་ཀྱི་གསུང་ཅན་པ་ཙ་པ་ཙའི་སྔགས་ཀྱིས་རིགས་ཀྱི་ལུས་ཅན་བསྲེག །སྒྲུབ་པོ་རྣམས་ཀྱིས་བགེགས་རྣམས་མྱུར་དུ་སྒྲོལ་བར་མཛོད་ཅིག་ཞིང་རྣམས་ངེས་པར་ཞིང་སྐྱོང་མཛོད། །ཧཱུྂ་ཧཱུྂ་ཕཊ྄་ཅེས་དྲག་པོའི་སྒྲ་ཡིས་སྲིད་པ་གསུམ་གྱི་ཁོང་རྣམས་མ་ལུས་འགེངས་ནུས་ཤིང༌། །ཧ་ཧ་ཌ་ཌ་ཞེས་བཞད་གང་ཞིག་དུས་ཀུན་ཏུ་ནི་ཤིན་ཏུ་རབ་ཏུ་འཇིགས་མཛད་པ། །ཕྱུག་རྣམས་ཀྱིས་ནི་ཉིན་རེ་བཞིན་དུ་བདུད་དང་བགེགས་འཇོམས་དྲི་མེད་ཉེ་བ་ཆུ་ཉེ་བཞིན། །དབུ་སྐྲ་དང་ནི་སྨ་ར་ཆེར་སེར་ཉེ་བར་སྤྱོད་པའི་ཞིང་སྐྱོང་ཁྱོད་ཀྱི་ཞིང་སྐྱོང་མཛོད། །རཾ་རཾ་རཾ་ཞེས་སྤྱན་དམར་འཁྲུག་ཅིང་བསྒྱུར་མཛད་ཀྲུཾ་ཀྲུཾ་ཀྲུཾ་ཞེས་ཁྲོས་པའི་སྤྱན་གྱིས་གཟིགས། །ཁཾ་ཁཾ་ཁཾ་ཞེས་གཏུམ་པའི་ཤུགས་ཀྱི་ཕྱག་གཡས་རལ་གྲིས་བགེགས་རྣམས་ལ་ནི་སྒྲོལ་མཛད་ཅིང༌། །རུ་རུ་རུ་ཞེས་ཁྲག་ནི་ཕྱག་གིས་བསྣམས་ཤིང་ཞལ་དུ་གསོལ་མཛད་འཐུང་བ་ལ་དགྱེས་པ། །ཌཾ་ཌཾ་ཌཾ་ཞེས་ཌཱ་མ་རུ་ཅན་འདི་ཡིས་འདུལ་མཛད་འཁོར་བཅས་ཞིང་སྐྱོང་ཁྱོད་ཀྱིས་བསྲུངས། །ཀཾ་ཀཾ་ཀཾ་ཞེས་ཐོད་པའི་ཕྲེང་བས་དབུ་ལ་སྤྲས་ཞིང་ནག་པོའི་མཆུ་དང་འདྲ་བའི་སྐུ། །ཙཾ་ཙཾ་ཙཾ་ཞེས་གཏུམ་པའི་ཤུགས་ཀྱིས་རབ་གཡོ་རྨད་བྱུང་འཇིག་རྟེན་འོད་ཀྱིས་སྣང་མཛད་པ། །ཀྲཾ་ཀྲཾ་ཀྲཾ་ཞེས་གཤེགས་པས་དགྲ་བོ་ཉོན་མོངས་པ་རྣམས་ངེས་པར་མ་ལུས་འཇོམས་མཛད་ཅིང༌། །སཾ་སཾ་སཾ་ཞེས་ཚོགས་པའི་བདག་ཉིད་དམ་ཚིག་ཐོས་འཛིན་ཞིང་སྐྱོང་གང་ཡིན་ཁྱོད་ཀྱིས་སྐྱོངས། །བཾ་བཾ་བཾ་ཞེས་སྣ་ཚོགས་གཤིན་རྗེ་ལྟར་འགྲོ་དྲི་མ་མེད་པའི་ཆུ་བཞིན་གཟིགས་མཛད་ཅིང༌། །ཡཾ་ཡཾ་ཡཾ་ཞེས་རླུང་གི་ཤུགས་ཀྱིས་མྱུར་དུ་རྒྱུ་ཞིང་ཉོན་མོངས་འཇིག་རྟེན་གནོད་བྱེད་མཁྱེན། །བྷྲཱུཾ་བྷྲཱུཾ་བྷྲཱུཾ་ཞེས་ནུས་པའི་མཆོག་གི་ཁྲོ་གཉེར་འཇིགས་མཛད་འཇིགས་པའི་ཁ་གདངས་ཤ་ཟ་ཞིང༌། །ཀྵཾ་ཀྵཾ་ཀྵཾ་ཞེས་ཕམ་པར་མཛད་ཅིང་གནོད་པ་སྐད་ཅིག་གིས་སེལ་ཞིང་སྐྱོང་ཁྱོད་ཀྱི་སྐྱོངས། །ཀླིཾ་ཀླིཾ་ཀླིཾ་ཞེས་གདུག་པའི་གཟུགས་ཀྱི་སྲིད་གསུམ་ཉིན་མཚན་དུས་ཀུན་ཉོན་མོངས་གྱུར་པ་གང༌། །པཾ་པཾ་པཾ་ཞེས་ཐུགས་རྗེའི་ཞགས་པས་བྱོལ་སོང་རྣམས་འཛིན་ཕྱག་གིས་གདུལ་བྱ་རྣམས་སྐྱོང་བ། །སྔགས་བདག་སྔགས་ཀྱི་ཐུགས་ཅན་ཐུགས་ཀྱི་སྔགས་པ་རྣམས་ལ་བློ་གྲོས་འབྲས་བུ་མཚུངས་མེད་སྟེར། །ཞིང་རྣམས་སྐྱོང་བར་མཛད་པ་ཁྱོད་ཀྱིས་འགྲོ་བའི་ལུས་རྣམས་མ་ལུས་ཡུན་རིང་བསྐྱང་དུ་གསོལ། །སྒྲུབ་པ་པོའམ་སློབ་དཔོན་གང་ཞིག་དམ་ཚིག་ཐོས་འཛིན་བློ་ལྡན་གུས་པ་དང་བཅས་པས། །ཐུན་གསུམ་དུ་ནི་སྔགས་རྣམས་བརྒྱད་པོ་ཀློག་བྱེད་དེ་ནི་བསོད་ནམས་ལྡན་པར་འགྱུར་བ་དང༌། །ཚེ་དང་དཔལ་དང་གྲགས་དང་མཐུ་སྟོབས་འབྱོར་པ་འཛིན་དང་གཟི་བརྗིད་རྒྱས་པ་མཚུངས་མེད་སྟེར། །ས་སྟེང་དང་ནི་མཐོ་རིས་སུ་ནི་འདི་ཡིས་བགེགས་ཀྱི་ཚོགས་རྣམས་རྟག་ཏུ་ཉམས་པར་འགྱུར། །ཧོ་དགོངས་སུ་གསོལ་ལོ། །དཔལ་རྡོ་རྗེ་མགོན་པོ་ནག་པོ་ཆེན་པོ།

དཔལ་འཇིགས་བྱེད་ཆེན་པོ། ཧེ་རུ་ཀ་དང་རང་བཞིན་ཆོས་ཉིད་དུ་གཅིག་པ། ངོ་བོ་ཡེ་ཤེས་སུ་མཚུངས་པ། མཚན་ཉིད་ཕྲིན་ལས་ཐོགས་མེད་དུ་མཉམ་པ། མི་མཐུན་པའི་ཕྱོགས་ཐམས་ཅད་འཇོམས་པའི་དཔའ་བོ། སྣང་སྲིད་ལྷ་འདྲེ་ཀུན་གྱི་ཡང་རྗེ། ཞིང་སྐྱོང་དྲག་པོ་ལས་ཀྱི་བཀའ་ཉན་གྱི་དེད་དཔོན་ཆེན་པོ། མི་ཕམ་རྡོ་རྗེ་གཟི་བརྗིད་ཀྱི་རྒྱལ་པོ། རིག་འཛིན་གྱི་རྣལ་འབྱོར་པ་བུ་བཞིན་དུ་སྐྱོང་བ། དམ་ཅན་སྒྲུབ་པ་པོའི་བསམ་གཏན་གྱི་དྲོད་ཉུལ་བ་ཞི་བའི་མདངས་དང་ལྡན་པ། རྒྱས་པའི་བྱིན་ཆགས་པ། དབང་སྡུད་ལས་ཀྱི་རྩལ་མངའ་བ། དྲག་པོའི་དགྲ་བགེགས་བསྒྲལ་བའི་ལས་ལ་མྱུར་བ། བསྟན་པ་སྲུང་བའི་ལས་ལ་མཐུ་རྩལ་ཆེ་བ། མཐུ་སྟོབས་ཀྱི་དབང་ཕྱུག་མིང་རྡོ་རྗེ་དྲག་རྩལ་ཅན། རྣལ་འབྱོར་གྱི་སྒྲ་ལྷ་ཆེན་པོ་བདག་ལ་དགོངས་སུ་གསོལ། བདག་རྣལ་འབྱོར་པ་རྡོ་རྗེ་ཁྲག་འཐུང་ཞེས་བགྱི་བའི་སྐུ་གསུང་ཐུགས་ཀྱི་རྟེན་གནས་གཉན་པོའི་འདི་ལ་བཞུགས་ནས། བདག་བླ་ན་མེད་པའི་བྱང་ཆུབ་སྒྲུབ་པའི་བདེ་བ་ཆེན་པོའི་ལམ་གྱི་བར་ཆད་དང་བདུད་བཞིའི་འཇིགས་པ་ལས་རྒྱལ་བའི་ཕྲིན་ལས་མཛོད་ཅིག ཡང་དག་པའི་ལམ་ལ་འཁྲིད་པའི་ཏིང་ངེ་འཛིན་གྱི་སུན་མ་དང་འཕྲད་པར་མཛོད་ཅིག དེ་ལྟར་བྱང་ཆུབ་མ་ཐོབ་ཀྱི་བར་དུ་ལུས་ངག་ཡིད་གསུམ་ལོག་པའི་ལམ་དུ་མི་འགྲོ་ཞིང་ཐར་པ་བྱང་ཆུབ་ཀྱི་ཕྱོགས་སུ་བློ་འགྲོ་བར་མཛད་དུ་གསོལ་ལོ། །འཇིག་རྟེན་འདིར་ཡང་མི་མཐུན་པའི་ཕྱོགས་ཐམས་ཅད་ལས་རྒྱལ་ཞིང་བཀྲ་ཤིས་དང་བདེ་ལེགས་ཕུན་སུམ་ཚོགས་པས་ཁྱབ་ཅིང་རྒྱལ་བར་གྱུར་ཅིག ལྷ་འདྲེ་མི་གསུམ་དབང་དུ་འདུས་ཤིང་དུས་དང་གནས་སྐབས་ཐམས་ཅད་དུ་ཕྲིན་ལས་ཀྱི་བྱ་བ་ལ་གསོལ་བ་ཇི་ལྟར་བཏབ་པ་བཞིན་དུ་འགྲུབ་པར་གྱུར་ཅིག འགྲོ་བ་ཡོངས་ཀྱི་དཔལ་དང་མགོན་དུ་གྱུར་ནས། མཆོག་དང་ཐུན་མོང་གི་དངོས་གྲུབ་ཐོགས་པ་མེད་པ་བདེ་བླག་དུ་སྩོལ་བའི་ཕྲིན་ལས་མཛོད་ཅིག ལོག་པར་ལྟ་བའི་དགྲ་བགེགས་ལ་སོགས་པ་མི་མཐུན་པའི་ཕྱོགས་ཐམས་ཅད་ལས་རྒྱལ་ཏེ།

བཀྲ་ཤིས་དང་བདེ་ལེགས་ཕུན་སུམ་ཚོགས་པས་ཁྱབ་ཅིང་རྒྱལ་བར་གྱུར་ཅིག ཛ་ཡ་ཛ་ཡ། སིདྡྷི་སིདྡྷི། ཕ་ལ་ཕ་ལ། མ་ཧྲཱིཿསྔོན་གྱི་སྨོན་ལམ་དང་ཐུགས་རྗེའི་དབང་གིས། མ་ཆོས་ཀྱི་དབྱིངས་ནས་སྐུ་བཞེངས། ཡེ་ཤེས་ཀྱི་དབྱིངས་ནས་སྤྱན་གྱིས་གཟིགས། རྫུ་འཕྲུལ་གྱི་དབང་གིས་ཕྲིན་ལས་ཀྱི་དཀྱིལ་འཁོར་འདི་ཉིད་དུ་འབྱོན་པར་མཛད་དུ་གསོལ། ཨ་ཕྱི་སྣ་ནམ་བཟའ་དབང་ཕྱུག་ཆོས་ཀྱི་སྒྲོན་མ། ཡེ་ཤེས་ཀྱི་སྒྲོན་མ། དམ་ཚིག་གི་སྒྲོན་མ། དབང་གི་ལྷ་མོ། ཤ་ཟ་ལས་ཀྱི་མཁའ་འགྲོ་མ། ཇོ་མོ་བཀྲ་ཤིས་ཚེ་རིང་མ། མི་གཡོ་བློ་བཟང་མ། གཏད་དཀར་འགྲོ་བཟང་མ། མཐིང་གི་ཞལ་བཟང་མ། ཅོད་པན་མགྲིན་བཟང་མ། ཕ་མེས་བརྒྱུད་ཀྱི་སྲུང་མ། དབེན་གནས་གཉན་པོའི་སྲུང་མ། བཀའ་བརྒྱུད་འདི་ཉིད་ཀྱི་བསྟན་པ་བསྲུང་བར་ཞལ་གྱིས་བཞེས་པའི་སྲུང་མ་དམ་ཚིག་ཅན་ཁྱེད་རྣམས་ལ། ཡེ་ཤེས་ལ་གསལ་འགྲིབ་མི་མངའ་བ། ཐུགས་རྗེ་ལ་ཕྱི་བཤོལ་མི་མངའ་བ། བྱིན་རླབས་ལ་རྒྱང་རིང་ཐུང་མི་མངའ་བ། མཐུ་སྟོབས་ལ་ཐོགས་པ་མི་མངའ་བ། ཁྱེད་རྣམས་ཀྱིས་རྣལ་འབྱོར་པ་བདག་ཅག་འཁོར་དང་བཅས་པ་རྣམས་ལ། སྐུ་ཡི་སྒོ་ནས་བྱིན་གྱིས་བརླབ་ཏུ་གསོལ། གསུང་གི་སྒོ་ནས་བྱིན་གྱིས་བརླབ་ཏུ་གསོལ། ཐུགས་ཀྱི་སྒོ་ནས་བྱིན་གྱིས་བརླབ་ཏུ་གསོལ། ཡོན་ཏན་གྱི་སྒོ་ནས་བྱིན་གྱིས་བརླབ་ཏུ་གསོལ། ཕྲིན་ལས་ཀྱི་སྒོ་ནས་བྱིན་གྱིས་བརླབ་ཏུ་གསོལ། འགལ་རྐྱེན་བདུད་བཞིའི་འཇིགས་པ་ལས་རྒྱལ་བའི་ཕྲིན་ལས་མཛོད་ཅིག ཡང་དག་པའི་ལམ་ལ་འཁྲིད་པའི་ཏིང་ངེ་འཛིན་གྱི་སུན་མ་དང་འཕྲད་པར་མཛོད་ཅིག དེ་ལྟར་བྱང་ཆུབ་མ་ཐོབ་ཀྱི་བར་དུ་ལུས་ངག་ཡིད་གསུམ་ལོག་པའི་ལམ་ལ་མི་འགྲོ་ཞིང༌། ཐར་པ་བྱང་ཆུབ་ཀྱི་ཕྱོགས་སུ་བློ་འགྲོ་བར་མཛད་དུ་གསོལ། འཇིག་རྟེན་འདིར་ཡང་མི་མཐུན་པའི་ཕྱོགས་ཐམས་ཅད་ལས་རྒྱལ་ཞིང་བཀྲ་ཤིས་དང་བདེ་ལེགས་ཕུན་སུམ་ཚོགས་པས་ཁྱབ་ཅིང་རྒྱལ་བར་གྱུར་ཅིག ལྷ་འདྲེ་མི་གསུམ་དབང་དུ་འདུ་ཞིང་དུས་དང་གནས་སྐབས་ཐམས་ཅད་དུ་འཕྲིན་ལས་ཀྱི་བྱ་བ་ལ་གསོལ་བ་ཇི་ལྟར་བཏབ་པ་བཞིན་དུ་འགྲུབ་པར་གྱུར་ཅིག

འགྲོ་བ་ཡོངས་ཀྱི་དཔལ་དང་མགོན་དུ་གྱུར་ནས། མཆོག་དང་ཐུན་མོང་གི་དངོས་གྲུབ་ཐོགས་པ་མེད་པ་བདེ་བླག་ཏུ་རྩོལ་བའི་ཕྲིན་ལས་མཛོད་ཅིག ལོག་པར་ལྟ་བའི་དགྲ་བགེགས་ལ་སོགས་པ་མི་མཐུན་པའི་ཕྱོགས་ཐམས་ཅད་ལས་རྒྱལ་ཏེ་བཀྲ་ཤིས་དང་བདེ་ལེགས་ཕུན་སུམ་ཚོགས་པས་ཁྱབ་ཅིང་རྒྱལ་བར་གྱུར་ཅིག ཛ་ཡ་ཛ་ཡ། སིདྡྷི་སིདྡྷི། ཕ་ལ་ཕ་ལ། དེ་ནས་ཚོགས་རྡོ་རྗེ་སློབ་དཔོན་ལ་ཕུལ་ལ། ཀྱཻ་རྡོ་རྗེ་སློབ་དཔོན་དགོངས་སུ་གསོལ། །བདག་གི་ཚོགས་ཀྱི་ཡོ་བྱད་འདི། །དང་བའི་ཡིད་ཀྱིས་འབུལ་ལགས་ན། །ཅི་བདེ་བར་ནི་བཞེས་སུ་གསོལ། ཞེས་ཐབས་དང་ཤེས་རབ་ཀྱི་རྫས་མཁྲིག་མ་གཉིས་བསྣོལ་ལ་འབུལ། སློབ་དཔོན་གྱིས། ཧཱུྂ བདེ་བར་གཤེགས་པ་ཆོས་ཀྱི་སྐུ། །འདོད་ཆགས་དྲི་མ་དང་བྲལ་བས། །གཟུང་དང་འཛིན་པ་རྣམ་པར་སྤངས། །དེ་ཁོ་ན་ཉིད་ལ་བདག་ཕྱག་འཚལ། །ཨ་ཧོ་མ་ཧཱ་སུ་ཁཾ། ཅེས་ཚོགས་ལ་རོལ་ནས་ཕམ་ལྷག་བསྡུས། རྡོ་རྗེ་སློབ་དཔོན་གྱི་ཞལ་ཆུས་བྲན་ལ་ ཨ་ཀཱ་རོ ས་བྱིན་གྱིས་བརླབས་ལ། བྷྱོཿ དཔལ་ཆེན་ཚོགས་ཀྱི་ལྷག་མའི་བདག །སྔགས་ལས་སྐྱེས་དང་ཞིང་ལས་སྐྱེས། །ལས་ལས་སྐྱེས་པའི་མཁའ་འགྲོ་མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་འབབ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ཀྱི། །རྐྱེན་ངན་བར་ཆད་ཞི་བར་མཛོད། །བྷྱོཿ གཞན་ཡང་ཚོགས་ཀྱི་ལྷག་མའི་བདག །ཤར་ཕྱོགས་དུར་ཁྲོད་གནས་ཉུལ་ཞིང༌། །ཚོགས་ཀྱི་ལྷག་མའི་བདག་པོ་ནི། །གླང་གི་མགོ་ཅན་ལ་སོགས་པ། །ལྷག་མ་སྡུད་པའི་མཁའ་འགྲོ་མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་འབབ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ཀྱི། །རྐྱེན་ངན་བར་ཆད་ཞི་བར་མཛོད། །བྷྱོཿ ལྷོ་ཕྱོགས་དུར་ཁྲོད་གནས་ཉུལ་ཞིང༌། །ཚོགས་ཀྱི་ལྷག་མའི་བདག་པོ་ནི། །མ་ཧེའི་མགོ་ཅན་ལ་སོགས་པ། །ལྷག་མ་སྡུད་པའི་མཁའ་འགྲོ་མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་འབབ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །རྐྱེན་ངན་བར་ཆད་ཞི་བར་མཛོད། །བྷྱོཿགཞན་ཡང་ཚོགས་ཀྱི་ལྷག་མའི་བདག

།ནུབ་ཕྱོགས་དུར་ཁྲོད་གནས་ཉུལ་ཞིང༌། །ཚོགས་ཀྱི་ལྷག་མའི་བདག་པོ་ནི། །ཆུ་སྲིན་མགོ་ཅན་ལ་སོགས་པ། །ལྷག་མ་སྡུད་པའི་མཁའ་འགྲོ་མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་འབབ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །རྐྱེན་ངན་བར་ཆད་ཞི་བར་མཛོད། །བྷྱོཿ གཞན་ཡང་ཚོགས་ཀྱི་ལྷག་མའི་བདག །བྱང་ཕྱོགས་དུར་ཁྲོད་གནས་ཉུལ་ཞིང༌། །ཚོགས་ཀྱི་ལྷག་མའི་བདག་པོ་ནི། །སེང་གེའི་མགོ་ཅན་ལ་སོགས་པ། །ལྷག་མ་སྡུད་པའི་མཁའ་འགྲོ་མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་འབབ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །རྐྱེན་ངན་བར་ཆད་ཞི་བར་མཛོད། །བྷྱོཿ གཞན་ཡང་ཚོགས་ཀྱི་ལྷག་མའི་བདག །ཤར་ལྷོ་དུར་ཁྲོད་གནས་ཉུལ་ཞིང༌། །ར་སྐྱེས་མགོ་ཅན་ལ་སོགས་པ། །ལྷག་མ་སྡུད་པའི་མཁའ་འགྲོ་མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་འབབ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །རྐྱེན་ངན་བར་ཆད་ཞི་བར་མཛོད། །བྷྱོཿ གཞན་ཡང་ཚོགས་ཀྱི་ལྷག་མའི་བདག །ལྷོ་ནུབ་དུར་ཁྲོད་གནས་ཉུལ་ཞིང༌། །མི་རོའི་མགོ་ཅན་ལ་སོགས་པ། །ལྷག་མ་སྡུད་པའི་མཁའ་འགྲོ་མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་འབབ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །རྐྱེན་ངན་བར་ཆད་ཞི་བར་མཛོད། །བྷྱོཿ གཞན་ཡང་ཚོགས་ཀྱི་ལྷག་མའི་བདག །ནུབ་བྱང་དུར་ཁྲོད་གནས་ཉུལ་ཞིང༌། །ཤྭ་བའི་མགོ་ཅན་ལ་སོགས་པ། །ལྷག་མ་སྡུད་པའི་མཁའ་འགྲོ་མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་འབབ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །རྐྱེན་ངན་བར་ཆད་ཞི་བར་མཛོད། །བྷྱོཿགཞན་ཡང་ཚོགས་ཀྱི་ལྷག་མའི་བདག །བྱང་ཤར་དུར་ཁྲོད་གནས་ཉུལ་ཞིང༌། ཁྱུ་མཆོག་མགོ་ཅན་ལ་སོགས་པ། །ལྷག་མ་སྡུད་པའི་མཁའ་འགྲོ་མ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་འབབ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །རྐྱེན་ངན་བར་ཆད་ཞི་བར་མཛོད། །བྷྱོཿ

གཞན་ཡང་ཚོགས་ཀྱི་ལྷག་མའི་བདག །ལ་ལ་ཤ་ཡི་ལྷག་མ་བསྡུད། །ཤ་ཟ་སོ་སྒྲ་ཆེམས་སེ་ཆེམ། །ལ་ལ་ཁྲག་གི་ལྷག་མ་བསྡུད། །ཁྲག་འཐུང་མིད་པ་སྐྱུ་རུ་རུ། །ལ་ལ་ཆུ་སེར་ལྷག་མ་འདག །ཁྲག་ལྡག་ལྕེ་དམར་ཡུགས་སེ་ཡུག །ལ་ལ་ཚོགས་ཀྱི་ལྷག་མ་བསྡུད། །རྣལ་འབྱོར་ཕོ་མོའི་གྲལ་རྣམས་ཉུལ། །ལ་ལ་གཏོར་མའི་ལྷག་མ་བསྡུད། །གཏོར་ལེན་ལག་པ་ཡབས་སེ་ཡབ། །འདིར་གཤེགས་ལྷག་མའི་གཏོར་མ་བཞེས། །དཔལ་གྱི་ཕ་འབབ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ཀྱི། །རྐྱེན་ངན་བར་ཆད་ཞི་བར་མཛོད། །ཨུཙྪིཥྚ་བ་ལིཾ་བྷཀྵ་བྷཀྵ་ཀ་སྭཱ་ཧཱ། 

སྐབས་འདིར་བསྐང་ཡིག་འདོན། །ཧཱུྂ མ་ཧཱ་ཀཱ་ལ་མཐུ་བོ་ཆེ། །ནག་པོ་ཆེན་པོ་ལྕམ་དྲལ་ཚོགས། །ཆོས་ཀྱི་དབྱིངས་ནས་སྐུ་བཞེངས་ལ། །གཤེགས་ཤིག་བུ་ཡི་གནས་འདིར་བྱོན། །བུ་ཡི་གནས་མཆོག་དམ་པ་འདིར། །ཁྱོད་ལ་མཐུན་པའི་དམ་རྫས་ནི། །གཡག་ལུག་ནག་པོ་མར་གྱིས་བྱུགས། །དར་ནག་རུ་མཚོ་རྭ་ལ་རྒྱན། །སོག་པར་དགྲ་བགེགས་ལིང་ག་སྐྱོན། །གསེར་སྐྱེམས་བདུད་རྩིས་བྲན་པ་འདིས། །ནག་པོ་ཆེན་པོའི་ཐུགས་དམ་བསྐང༌། །བྱ་རོག་གདོང་ཅན་ལ་སོགས་པའི། །དཔའ་བོ་མཁའ་འགྲོའི་འཁོར་གྱིས་བསྐོར། །ཞུན་ཆེན་སྣང་གསལ་མར་མེ་དང༌། །ཤ་ཆེན་སྤོས་ཀྱི་དུད་སྤྲིན་གྱིས། །ནག་པོ་ཆེན་པོའི་ཐུགས་དམ་བསྐང༌། །མཁའ་ལ་སྤྲིན་ལྟར་གཏིབས་ནས་ཀྱང༌། །སྒྲུབ་པ་པོ་ལ་བུ་བཞིན་སྐྱོང༌། །དར་ནག་ལྕགས་ཀྱི་རུ་མཚོན་གྱིས། །བྱ་རོག་གདོང་ཅན་དཔོན་དང་གཡོག །ཐུགས་དམ་གནད་ནས་བསྐུལ་བའི་ཚེ། །མྱུར་དུ་བྱོན་ཅིག་མཁའ་འགྲོའི་ཚོགས། །རོ་ལངས་གཅན་གཟན་སྣ་ཚོགས་དང༌། །བསྟན་སྲུང་བཀའ་ཡི་བྱ་ར་བྱེད་པ་རྣམས། །བསྐང་ངོ་བསྐལ་པར་ཐུགས་དམ་བསྐང༌། །རྣལ་འབྱོར་གཡར་དམ་བསྐང་དུ་གསོལ། །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། ། བཤགས་པ་བྱ་བ་ནི། ཧྲཱིཿ ལྷ་ཆེན་མ་ཧཱ་ཀཱ་ལ་གསན་ཅིང་དགོངས་སུ་གསོལ། །མ་ཧཱ་ཀཱ་ལའི་དཀྱིལ་འཁོར་སྒོར་ཞུགས་ནས། །ཌཱ་ཀིའི་དམ་ཚིག་གཉན་པོ་བསྲུང་རྒྱུ་ལ། །བཀའ་ལྟར་མ་གྱུར་གཞུང་བཞིན་རྔོ་མི་ཐོགས། །བསྙེན་སྒྲུབ་དུས་འདས་ཕུད་དང་གཏོར་མ་ཆག །རྩ་བ་ཡན་ལག་དམ་ཚིག་ཉམས་པ་ཀུན། །རྡོ་རྗེ་སྲིན་པོའི་ཚོགས་ལ་མཐོལ་ལོ་བཤགས། །བསྟན་སྲུང་མཐུ་ཡི་དངོས་གྲུབ་བསྩལ་དུ་གསོལ། །ལུག་ནག་གཅན་གཟན་བྱ་རོག་རྒྱལ་མཚན་སོགས། །བཀའ་ཡི་ལས་མཁན་རྟེན་དུ་མ་བཙུགས་ཏེ། །བྱ་རོག་གདོང་ཅན་ཐུགས་དང་ཅི་འགལ་བ། །བཀའ་སྲུང་དྲག་པོའི་ཚོགས་ལ་མཐོལ་ལོ་བཤགས། །དཔལ་ཆེན་མཆོག་ལ་གྲུབ་མཆོག་ལྟར་བཟུང་ནས། །དུས་བཞི་ཕུད་དང་ནངས་ནུབ་མཆོད་རྒྱུ་ལ། །མཆོད་པའི་འབྱོར་ཚོགས་ཆུང་སྟེ་སྐུ་མ་མཉེས། །སྐུ་ཡི་དམ་ཚིག་ཉམས་པ་མཐོལ་ལོ་བཤགས། །མི་ཚིག་ལོང་གཏམ་བར་དུ་ཆོད་གྱུར་ནས། །ནག་པོའི་སྲོག་སྙིང་གནད་ནས་མ་བསྐུལ་ཏེ། །བཟླས་བརྗོད་སྔགས་ཀྱི་དམ་ཚིག་ཉམས་པ་ཀུན། །གསུང་གི་དམ་ཚིག་ཉམས་པ་མཐོལ་ལོ་བཤགས། །ཡི་དམ་རྩེ་གཅིག་གཞུང་བཞིན་བསྒོམ་རྒྱུ་ལ། །ལེ་ལོ་གཡེང་བའི་དབང་དུ་ཆུད་གྱུར་ནས། །ཏིང་འཛིན་རྩེ་གཅིག་མ་གསལ་ནག་པོར་བསྐྱེད། །ཐུགས་ཀྱི་དམ་ཚིག་ཉམས་པ་མཐོལ་ལོ་བཤགས། །དར་ནག་རཀྟ་བྷནྡྷ་དམ་རྫས་སོགས། །ཕྱི་ནང་གསང་བའི་རྟེན་ལ་ལེ་ལོར་གྱུར། །རྟེན་རྫས་མ་ཚོགས་ཡན་ལག་དམ་ཚིག་ཉམས། །ནག་པོ་འཁོར་དང་བཅས་ལ་མཐོལ་ལོ་བཤགས། །དུར་ཁྲོད་གནས་ན་ཤ་ཟ་མཁའ་འགྲོའི་ཚོགས། །ཕོ་ཉ་ལས་བྱེད་འཇིགས་པའི་མགོ་བརྙན་དག

།ནོངས་གྱུར་གང་ལགས་ཁྱེད་ལ་བཟོད་པར་གསོལ། །མཐོལ་ལོ་མཐོལ་ལོ་ཡེ་ཤེས་ལྷ་ལ་མཐོལ། །བཤགས་སོ་བཤགས་སོ་སྲུང་མའི་ཚོགས་ལ་བཤགས། །མཐོལ་བཤགས་བཟོད་པ་དམ་པ་ཡར་བཞེས་ལ། །ཚངས་པ་འཕྲུལ་གྱི་དངོས་གྲུབ་བསྩལ་དུ་གསོལ། ཨོཾ་མ་ཧཱ་ཀཱ་ལ་ས་མ་ཡ་མ་ནུ་པཱ་ལ་ཡ། སོགས་ཡིག་བརྒྱ་བརྗོད། །ཞེས་འདི་སྤུ་གྲི་ཀླད་གཟེར་གྱི་རྒྱུད་ནས་ཕྱུང་བའོ། །ཧཱུྂ གང་གིས་བདེ་གཤེགས་སྤྱན་སྔར་ཞལ་གྱིས་བཞེས། །འཇིག་རྟེན་ལས་འདས་འཇིགས་བྱེད་ཆེན་པོའི་ཚུལ། །བྱ་རོག་མིང་ཅན་བདུད་འདུལ་བསྟན་པ་བསྲུང༌། །དམ་ཅན་དགེ་འདུན་སྐྱོང་ལ་ཕྱག་འཚལ་བསྟོད། །དཔལ་ལྡན་ནཱ་ལེནྡྲ་ཡི་གནས་དང་སྡེ། །སྟོང་ཉིད་སྒོམ་དང་བདེ་མཆོག་རྣལ་འབྱོར་པ། །ཉེ་བར་སྲུང་མཛད་མགོན་པོ་བྱ་རོག་གདོང༌། །བསིལ་བའི་ཚལ་བཞུགས་མགོན་ལ་ཕྱག་འཚལ་བསྟོད། །སློབ་དཔོན་སྨོད་ཅིང་བསྟན་ལ་སྡང་བ་དང༌། །སྤུན་ལ་ཁྲོ་སྨྲ་སེམས་ཅན་ཡོངས་ལ་འཚེ། །མ་ཉེས་ལོག་ལྟ་གང་དུ་འགྲོགས་པ་རྣམས། །གཏུམ་པོ་ཁྱོད་ཀྱིས་ཚར་ཆོད་བརླག་པར་མཛོད། ། ཅེས་པ་འཇིག་རྟེན་མགོན་པོས་མཛད་པའོ། །ཧྂའུ བསྐལ་པ་མེ་ལྟར་འབར་བའི་ཀློང་དཀྱིལ་ནས། །གྲུ་གསུམ་མཐིང་ནག་འཇིགས་པའི་གཞལ་ཡས་ནས། །ཧཱུྂ་ལས་བྱུང་བའི་མགོན་པོ་ཆར་སྤྲིན་མདོག །ཞལ་གཅིག་ཕྱག་བཞི་སྤྱན་གསུམ་མེ་ལྟར་འབར། །ཕྱག་གཡས་བཻ་ཏའི་འབྲས་བུ་རལ་གྲི་བསྣམས། །གཡོན་པ་ཐོད་པ་ཁྲག་བཅས་ཁ་ཊྭཱཾ་བསྣམས། །དབུ་སྐྲ་གྱེན་བརྫེས་རྣོ་དཀར་མཆེ་བ་གཙིགས། །ཐོད་པ་རིན་ཆེན་སྦྲུལ་གྱིས་རྣམ་པར་བརྒྱན། །དཔའ་བོ་སྟག་གི་ཤམ་ཐབས་སྐུ་ལ་གསོལ། །སྣ་ཚོགས་པདྨ་ཉི་མའི་གདན་སྟེང་དུ། །ཙན་དན་འཁྱིལ་བ་དཔའ་བོའི་སྟབས་ཀྱིས་བཞུགས། །ཞབས་གཉིས་བརྡབས་པས་དགྲ་བགེགས་རྡུལ་དུ་རློག །སྐུ་ཡི་སྤྲུལ་པས་ཁམས་གསུམ་དབང་དུ་བསྡུད། །གསུང་གི་ང་རོས་དམ་ཉམས་ཀླད་པ་འགས། །ཐུགས་ཀྱི་སྤྲུལ་པས་རྣལ་འབྱོར་རེ་བ་བསྐོང༌། །ལས་སུ་དུས་གསུམ་སངས་རྒྱས་བསྟན་པ་སྲུང༌། །ཤ་ལ་དགའ་ཞིང་ཁྲག་ལ་རོལ་པ་ཡིས། །ཤིན་ཏུ་གཏུམ་རྔམ་དྲག་པོའི་ཚོགས་ཀྱིས་བསྐོར། །བསྟན་པའི་བཀའ་སྲུང་ནག་པོ་ཆེན་པོ་ལ། །ལུས་ངག་ཡིད་གསུམ་གུས་པས་ཕྱག་འཚལ་ལོ། །ཕྱི་ནང་གསང་བའི་མཆོད་པའི་སྤྲིན་ཚོགས་དང༌། །མཐུན་པའི་དམ་རྫས་དམར་ཆེན་གཏོར་མར་བཅས། །སྤྲོས་བྲལ་ཆོས་ཀྱི་དབྱིངས་དང་དབྱེར་མེད་པ། །བསྟན་པ་སྲུང་ཕྱིར་གདུག་པ་ཚར་གཅོད་པ། །ཟབ་ཅིང་རྒྱ་ཆེའི་མཆོད་པས་མཆོད་པར་བགྱི། །ཇི་ལྟར་འདོད་པའི་དངོས་གྲུབ་བདག་ལ་སྩོལ། །བདག་གིས་ཐོག་མེད་དུས་ནས་བསགས་སྡིག་གིས། །རྩ་བ་ཡན་ལག་དམ་ཚིག་ཉམས་པ་ཀུན། །དམ་རྫས་མ་ཚང་ཁས་བླངས་འདས་ལ་སོགས། །ཁྲག་འཐུང་འཁོར་བཅས་ཐུགས་དང་ཅི་འགལ་བ། །ཤིན་ཏུ་གནོང་ཞིང་འགྱོད་པའི་སེམས་ཀྱིས་སུ། །ཡེ་ཤེས་སྤྱན་ཅན་སྐུ་ལ་མཐོལ་ལོ་བཤགས། །སྔོན་ཚེ་དཔལ་ཆེན་ཁྲག་འཐུང་སྤྱན་སྔ་རུ། །འཁོར་བའི་རྒྱ་མཚོ་སྟོངས་པར་མ་གྱུར་ཚེ། །བསྟན་པ་སྲུང་ཞིང་ཕྲིན་ལས་སྒྲུབ་བོ་ཞེས། །སྲོག་གི་སྙིང་པོ་ཕུལ་ནས་དམ་བཅས་པ། །རྩོད་པའི་དུས་འདིར་སེམས་ཅན་མགོན་སྐྱབས་མཛོད། །མཛད་པ་རྨད་དུ་བྱུང་ལ་རྗེས་ཡི་རང༌། །ཞིང་བཅུ་ལ་སོགས་དྲག་པོའི་ཕྲིན་ལས་ཀྱིས། །སྡུག་བསྔལ་རྒྱ་མཚོར་བྱིང་སྟེ་ཕོངས་པ་རྣམས། །རྨད་དུ་བྱུང་བ་ཐུགས་རྗེའི་ལྕགས་ཀྱུ་ཡིས། །ཚར་བཅད་རྗེས་བཟུང་ལས་ངན་རྒྱུན་བཅད་དེ། །ཕན་བདེ་རིན་ཆེན་གླིང་དུ་བསྒྲལ་བའི་ཕྱིར། །རྣམ་བཞི་ལས་ཀྱི་འཁོར་ལོ་བསྐོར་དུ་གསོལ། །ཁྱོད་ནི་ཞི་བ་ཆེན་པོར་གཤེགས་གྱུར་ཀྱང༌། །བྱམས་པའི་ཡིད་ཀྱིས་འགྲོ་ལ་གཟིགས་ནས་ཀྱང༌། །ཐུགས་རྗེས་ཁྲོས་ཤིང་གར་དགུ་ལྡན་པའི་སྐུ། །ཁྲག་འཐུང་སྤྱན་སྔར་དམ་བཅས་མ་བསྙེལ་བར། །བསྟན་པ་བསྲུང་ཞིང་འགྲོ་བ་བསྒྲལ་སླད་དུ། །ཞིང་རྡུལ་བསྐལ་པར་མི་འདའ་བཞུགས་སུ་གསོལ། །དེ་ལྟར་ལྷ་མཆོག་དཔལ་ལྡན་ཁྲག་འཐུང་ལ། །བསོད་ནམས་རྒྱ་ཆེན་བསགས་པའི་དགེ་བ་དེས། །བསྟན་པ་དར་ཞིང་ཡུན་རིང་གནས་པ་དང༌། །བདག་སོགས་བསྟན་པ་འདི་ལ་ཞུགས་པ་རྣམས། །མི་མཐུན་གནོད་པའི་ཚོགས་རྣམས་ཞི་བ་དང༌། །བདེ་ལེགས་ཐམས་ཅད་བསམ་བཞིན་འགྲུབ་པ་དང༌། །ཚོགས་གཉིས་ཡོངས་རྫོགས་སྒྲིབ་གཉིས་ཀུན་བྱང་ནས། །མཆོག་དང་ཐུན་མོང་དངོས་གྲུབ་གཉིས་ཐོབ་སྟེ། །འགྲོ་ཀུན་སྡུག་བསྔལ་རྦ་རླབས་དྲག་པོ་ལས། །ཁྲག་མཚོ་འཁོར་བའི་མཚོ་ལས་སྒྲོལ་བར་ཤོག

། དཔལ་མ་ཧཱ་ཀཱ་ལའི་བསྟོད་པ་ཡན་ལག་བདུན་པ་ཡི་རང་ཞེས་བྱ་བ་སློབ་དཔོན་རྩྭ་མིས་མཛད་པའོ། །ཧཱུྂ དཔལ་ཆེན་མགོན་པོ་ཁྲག་འཐུང་རྒྱལ། །ལེགས་ལྡན་ནག་པོ་འཇིགས་པའི་གཟུགས། །ཞལ་ནས་ཧཱུྂ་ཕཊ྄་འབྲུག་སྒྲ་སྒྲོག །ལྗགས་ནི་ཕྱོགས་བཅུར་གློག་ལྟར་འཁྱུག །འཇིགས་པའི་གད་མོ་ཆེན་པོ་འབྱིན། །ཀེང་རུས་སྐམ་རློན་ཁྲི་ལ་བཞུགས། །ཤངས་ཀྱི་འཚུབ་མས་ཁམས་གསུམ་གཏོར། །སངས་རྒྱས་བསྟན་པའི་བཀའ་སྲུང་ཆེ། །དམ་ཉམས་ཡོངས་ཀྱི་སྲོག་གཅོད་ཆེ། །རིག་འཛིན་ཡོངས་ཀྱི་སྲོག་ཤིང་ཆེ། །རྣལ་འབྱོར་ཡོངས་ཀྱི་དགྲ་ལྷ་ཆེ། །དུག་གསུམ་ནད་ཀྱི་སྨན་པ་ཆེ། །བདུད་འདུལ་རྣམས་ཀྱི་དབང་ཕྱུག་ཆེ། །ལྷ་ཡི་དགེ་བསྙེན་ཆེན་པོ་སྟེ། །ལྷ་དམག་ཀུན་གྱི་དབུགས་འབྱིན་པ། །ནམ་མཁའི་བུ་མོ་གློག་མ་སྤྲིན། །འདུལ་བར་ཞལ་གྱིས་བཞེས་མཛད་པའི། །གཙུག་ལག་ཁང་དང་དཀྱིལ་འཁོར་གྱི། །སྲུང་མ་ཆེན་པོ་མངའ་གསོལ་བའི། །ཤ་སྣ་ཁྲག་སྣ་སྙིང་སྣ་དང༌། །ཚིལ་དང་རུས་པ་སྣ་ཚོགས་ཀྱིས། །འབྲུ་སྣ་ཀུན་ལས་བྱས་པ་ཡི། །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །ཧཱུྂ ལས་ཀྱི་མགོན་པོ་བྱ་རོག་གདོང༌། །ཞལ་གཅིག་ཕྱག་གཉིས་འཇིགས་པའི་གཟུགས། །ཐུང་ལ་སྦོམ་པའི་གསུས་པོ་ཆེ། །ཕྱག་གཉིས་གྲི་གུག་ཐོད་ཁྲག་འཛིན། །སྤྱན་གསུམ་དམར་ཟླུམ་ཕྱོགས་བཅུར་གཟིགས། །དགྲ་བགེགས་ཐམས་ཅད་ཟིལ་གྱིས་གནོན། །ཡང་འཁོར་ནག་པོ་སྟོང་གིས་བསྐོར། །ལྕེ་སྤྱང་མང་པོ་འབྲོས་འདེད་བྱེད། །བྱ་ནག་མང་པོ་གཤོག་པ་སྡེབ། །མཆུ་སྡེར་བརྡར་ཞིང་དགྲ་ཤ་ཟ། །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །ཧཱུྂ ཤ་ཟ་ནག་པོ་སེང་གེའི་གདོང༌། །ཞལ་གཅིག་ཕྱག་གཉིས་འཇིགས་པའི་གཟུགས། །རལ་གྲི་ཐོད་ཁྲག་གཡས་དང་གཡོན། །ཡང་འཁོར་ཤ་ཟ་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །བྷྱོཿ

ལྷ་མོ་དུས་མཚན་རེ་མ་ཏི། །ཨེ་ཀ་ཛཱ་ཏི་རལ་གཅིག་མ། །ཕྱག་བཞི་མ་ལ་འཇིགས་མ་སྟེ། །ཕྱག་གཡས་རལ་གྲི་ཏྲི་ཤཱུ་ལ། །གཡོན་པ་མདའ་གཞུ་དགྲ་མགོ་འཛིན། །རལ་པའི་ཕུར་བུ་ས་ལ་དྲུད། །སྐུ་མདོག་ནག་མོ་དྲེའུ་ཞོན། །ཡང་འཁོར་མ་མོ་བྱེ་བས་བསྐོར། །བརྒྱན་པའི་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ཀྱི། །རྨི་ལམ་ངན་སོགས་ཞི་བ་དང༌། །ལོ་སྐག་ཟླ་སྐག་ཐམས་ཅད་བཟློག །བཅོལ་བའི་ཕྲིན་ལས་གྲུབ་པར་མཛོད། །ཧཱུྂ བདུད་དང་བདུད་ཀྱི་ཚོགས་གྱུར་པའི། །སེམས་ཅན་མ་ལུས་མྱུར་དུ་ནི། །རྩད་བཅད་བསད་ནས་ཁྲག་གི་རྒྱུན། །གསོལ་མཛད་ནག་པོ་ཆེན་པོ་ནི། །རབ་འཇིགས་མདོག་ནག་གཟུགས་ཐུང་པོ། །གསུས་པ་འཕྱང་ཞིང་དབུ་སྐྲ་སེར། །འཇིགས་པའི་མེ་དཔུང་ནང་ན་བཞུགས། །གཏུམ་ཆེན་ཁྲོས་པའི་གད་མོ་ནི། །ཧ་ཧཱུྂ་ཕཊ྄་ཀྱི་སྒྲ་སྒྲོག་པས། །ལྷ་དང་ལྷ་མིན་སྐྲག་པར་བྱེད། །འབྲོས་ཤིང་འགྱེལ་བའི་མགོ་བཅད་ནས། །ཞབས་ཀྱིས་རོ་མནན་དྲག་པོའི་ཚུལ། །སྐེ་རགས་དྲིལ་བུ་གཡེར་ཁས་བརྒྱན། །སིལ་སིལ་ཌཱ་མ་རུ་ཡི་སྒྲ། །དྷི་དྷི་དྷུ་ཧའི་སྔགས་སྒྲ་ཡིས། །ཐོག་གི་ནཱ་ར་གི་རའི་སྒྲ། །སྒྲ་སྒྲོག་སྙན་དང་མི་སྙན་པའི། །གར་བྱེད་ལྷ་དང་ལྷ་མོ་ཡི། །ཚོགས་ཀྱིས་ཡོངས་སུ་བསྐོར་ནས་ནི། །དུར་ཁྲོད་གནས་སུ་རོལ་མཛད་པ། །ཐུང་ལ་སྦོམ་པའི་སྤྱན་གསུམ་པོ། །མེ་ཏོག་བནྡྷུ་ར་ལྟར་དམར། །བགེགས་རྣམས་སྐྲག་ཅིང་དངངས་པར་མཛད། །ལྗགས་ནི་དྲག་པོའི་གློག་ལྟར་འཁྱུག །མཆེ་བ་རྣམ་པར་གཙིགས་པ་ཡིས། །མ་རུངས་གདུག་པའི་སེམས་ཅན་གྱི། །ཤ་རུས་ཁྲུམ་ཁྲུམ་འཆའ་བར་བྱེད། །ལྷ་བ་ཞག་རྣམས་འཇིབ་པར་བྱེད། །ཕྱག་རྒྱ་ལྔ་དང་ཀླུ་བརྒྱད་ཀྱིས། །རྒྱན་རྣམས་ཀུན་གྱིས་ལེགས་པར་བརྒྱན། །མི་བསྐྱོད་ལ་སོགས་བདེ་གཤེགས་རྣམས། །དབུ་ལ་བརྒྱན་ཞིང་སྐུ་ལ་འཕྲོ། །སྟག་གི་པགས་པའི་ཤམ་ཐབས་དང༌། །སྐེ་རགས་དང་ནི་སྟོད་གཡོགས་བྱས། །མི་ཡི་རྒྱུ་མའི་ཐག་པ་ལ། །མི་མགོ་ལྔ་བཅུ་འཕྱང་བ་ཡི། །ཕྲེང་བ་ཡིས་ནི་དོ་ཤལ་བྱས། །དྲག་པོ་དང་ནི་འཆི་བདག་སོགས། །བཟློག་པར་དཀའ་བའི་ཚོགས་རྣམས་ཀྱང༌། །ཞལ་དུ་གསོལ་མཛད་ཕྱག་གཡོན་དུ། །རྩེ་གསུམ་འཛིན་ཅིང་ཐོད་ཁྲག་འཐུང༌། །གཤིན་རྗེའི་ལྕེ་འདྲའི་གྲི་གུག་དང༌། །རལ་གྲི་ཕྱག་གཡས་བསྣམས་ནས་ནི། །གདུག་པ་ཅན་རྣམས་བརླག་པར་མཛད། །མི་ཤེས་སྡིག་པ་རིང་དུ་སྤོང༌། །མཛེས་པའི་ལྷ་མོ་གར་བྱེད་མ། །བརྒྱད་དང་རོལ་པ་རྗེ་བཙུན་དཔལ། །རྡོ་རྗེ་ནག་པོ་ཆེན་པོ་ལ། །སངས་རྒྱས་གྲགས་པས་བསྐུལ་ནས་ནི། །གང་གིས་ཉིན་མཚན་འདི་བསྟོད་པས། །སྒྲུབ་པའི་དོན་རྣམས་འགྲུབ་པ་དང༌། །སེམས་ཅན་མ་ལུས་ཁྱེད་ལྟ་བུ། །ས་བཅུ་ལ་ནི་གནས་པར་མཛོད། །བརྒྱན་པའི་གཏོར་མ་འདི་བཞེས་པས། །བཅོལ་བའི་ཕྲིན་ལས་གྲུབ་པར་མཛོད།

།རྡོ་རྗེ་ནག་པོ་ཆེན་པོ་ལ་རྩྭ་མི་སངས་རྒྱས་གྲགས་ཀྱིས་བསྟོད་པ། སཾ་སྐྲྀ་ཏའི་སྐད་ལས་སྟེང་པ་ལོ་ཙཱ་བས་བསྒྱུར་བ་ཚིག་བར་བདུན་མར་གྲགས་པ་བྱིན་རླབས་ཆེ་བར་ཡང་གྲགས་སོ། །ཧཱུྂ བསྐལ་པ་མེ་ལྟར་འབར་བའི་ཀློང་དཀྱིལ་ནས། །སྣ་ཚོགས་པདྨ་ཉི་མ་རོ་ཡི་གདན། །ཞལ་གཅིག་ཕྱག་བཞི་མཐིང་ནག་འཇིགས། །དམ་ཚིག་མགོན་པོ་ཕྱག་འཚལ་བསྟོད། །རྒྱལ་བའི་བསྟན་པ་སྲུང་བ་དང༌། །དམ་ཅན་རྣལ་འབྱོར་སྐྱོང་བའི་ཕྱིར། །རང་བཞིན་གནས་ནས་དུས་བཞིར་དགོངས། །ཡེ་ཤེས་མགོན་པོ་ཕྱག་འཚལ་བསྟོད། །རྡོ་རྗེ་སྐུ་ཡིས་བྱིན་བརླབས་པས། །ལུས་ཀྱི་ཉེས་པ་ཀུན་སྤངས་ནས། །མཚན་དང་དཔེ་བྱད་སྐུ་ལ་སྤྲས། །སྐུ་ཡི་མགོན་པོ་ཕྱག་འཚལ་བསྟོད། །རྡོ་རྗེ་གསུང་གིས་བྱིན་བརླབས་པས། །ངག་གི་ཉེས་པ་ཀུན་སྤངས་ཤིང༌། །གསུང་དབྱངས་ཡན་ལག་དྲུག་ཅུར་ལྡན། །གསུང་གི་མགོན་པོ་ཕྱག་མཚལ་བསྟོད། །རྡོ་རྗེ་ཐུགས་ཀྱིས་བྱིན་བརླབས་པས། །སེམས་རྟོག་ཉེས་པ་ཀུན་སྤངས་ནས། །མི་རྟོག་ཡེ་ཤེས་བདེ་བའི་ཐུགས། །ཐུགས་ཀྱི་མགོན་པོ་ཕྱག་འཚལ་བསྟོད། །སྒོ་གསུམ་དྲི་མ་ཀུན་སྤངས་ཤིང༌། །ཡོན་ཏན་ཀུན་གྱིས་བརྒྱན་པ་པོ། །ཆོས་ཀྱི་རྒྱལ་པོར་མངའ་གསོལ་བའི། །ཡོན་ཏན་མགོན་པོ་ཕྱག་འཚལ་བསྟོད། །དམ་ཚིག་སེམས་དཔའི་དཀྱིལ་འཁོར་དུ། །སྣ་ཚོགས་སྤྲུལ་པའི་སྤྲིན་འཕྲོས་ནས། །སྡང་བ་འདུལ་ཞིང་གདུག་པ་འཇོམས། །ཕྲིན་ལས་མགོན་པོ་ཕྱག་འཚལ་བསྟོད། །སྟོན་པའི་ལུང་ནོད་བསྟན་པ་སྲུང༌། །རྣལ་འབྱོར་བཀའ་ཉན་དམ་ཅན་སྐྱོང༌། །དམ་ཉམས་སྡིག་ཅན་ཀུན་སྒྲོལ་བའི། །ཆོས་སྐྱོང་མགོན་པོ་ཕྱག་འཚལ་བསྟོད། །བསྟན་སྲུང་མགོན་པོ་ནག་པོ་ལ། །རྐང་པ་བརྒྱད་པས་བསྟོད་བྱས་པས། །དམ་ཅན་མགོན་པོ་ཐུགས་དགྱེས་ནས། །བདག་གི་ཅི་འདོད་གྲུབ་པར་མཛོད། །བདག་དུས་འདི་ནས་བྱང་ཆུབ་སྙིང་པོ་མཆིས་ཀྱི་བར། །མགོན་པོ་ཁྱོད་ལ་གྲོགས་བཅོལ་བས། །བདག་གི་ཅི་བསམ་འགྲུབ་པར་མཛོད། །བདག་ཅག་འཁོར་དང་བཅས་པ་ཡི། །ནད་དང་གནོད་པ་ཞི་བ་དང༌། །ཚེ་དང་འབྱོར་ཚོགས་རྒྱས་པ་དང༌། །ཐམས་ཅད་དབང་དུ་འདུ་བ་དང༌། །དགྲ་བགེགས་འཇོམས་པའི་ཕྲིན་ལས་མཛོད། །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །

ཅེས་པ་མགོན་པོ་ཀླུ་སྒྲུབ་ཀྱིས་མཛད་པའི་སྐུ་གསུང་ཐུགས་མགོན་མར་གྲགས་པའོ། །ཧཱུྂ བྱང་ཤར་ནགས་ཚལ་དུར་ཁྲོད་ཆེན་པོ་ན། །མ་མོ་རབ་འབར་གཅེར་བུའི་དཀྱིལ་འཁོར་ནས། །ཕྱོགས་བཅུ་དུས་གསུམ་སངས་རྒྱས་ཐམས་ཅད་ཀྱི། །ཐུགས་ཀྱི་སྤྲུལ་པ་མ་ཧཱ་ཀཱ་ལ་ནི། །སྐུ་མདོག་མཐིང་ནག་ཞལ་གཅིག་ཕྱག་བཞི་པ། །སྟོབས་ཆེན་རབ་འབར་འགྱིང་བའི་ཆ་བྱད་ཅན། །ཁྲོ་གཉེར་རབ་འཇིགས་མཐིང་ནག་བརྗིད་པའི་ཞལ། །དམར་ལ་ཟླུམ་པའི་སྤྱན་གསུམ་མེ་འོད་འཕྲོ། །ཤངས་ནས་རླུང་བྱུང་འཇིག་རྟེན་གཡོ་བར་བྱེད། །རབ་ཏུ་འཇིགས་པའི་ལྗགས་ལས་ཧཱུྂ་སྒྲ་འཁྱིལ། །རྡོ་རྗེ་འབར་བའི་ཚེམས་བསྒྲད་མཆེ་བ་གཙིགས། །བར་ནས་རྡོ་རྗེ་ཁྲག་གི་སེར་ཆེན་འབེབས། །སྨིན་མ་ཨག་ཚོམ་བསྐལ་པའི་མེ་ལྟར་འབར། །དྲག་པོའི་དབུ་སྐྲ་དམར་སེར་གྱེན་དུ་འཁྱིལ། །ཐོད་སྐམ་ལྔས་བརྒྱན་མི་བསྐྱོད་དབུ་ལ་བཞུགས། །སྒེག་པའི་ཉམས་ལྡན་དར་གྱི་ཅོད་པན་སྤུར། །མགུལ་གྱི་བུམ་པ་གསང་བའི་ཤུ་གླུ་ལེན། །རྡོ་རྗེ་དྲག་པོའི་གླུ་སྒྲ་དི་རི་རི། །རོ་སྟོད་སེང་གེའི་རོ་སྟོད་འགྱིང་བ་ལ། །དཔའ་གཏུམ་ཆེན་པོའི་ཁྱད་པར་རབ་ཏུ་འཕགས། །ཐུགས་ཀྱི་དཔལ་བེའུ་གཡུང་དྲུང་འཁྱིལ་པ་ལས། །ཕྱི་ནང་གསང་བ་ཆོས་ཀྱི་ཆར་ཆེན་འབེབས། །ཐུགས་རྗེའི་ཉི་འོད་སེམས་ཅན་ཡོངས་ལ་ཁྱབ། །གསུས་པ་ཀ་མ་རུ་ཡི་སྙིང་པོ་ལྟར། །འཁྱིལ་ཞིང་བརྗིད་པས་ཁམས་གསུམ་ཡངས་པར་ཤོང༌། །ལྟེ་བ་ཟབ་ཅིང་གཡས་སུ་འཁྱིལ་བ་ལས། །ཨུཏྤལ་སྔོན་པོའི་དྲི་བསུང་ངད་དང་ལྡན། །ལྷ་དམག་འབུམ་གྱི་རྫོང་ཡང་དེ་ན་འཆའ། །རྐེད་པ་གཞུ་ཡི་འཆང་གཟུང་ལྟར་འགྲིལ་ཞིང༌། །གཞན་གྱིས་མི་ཐུབ་དབང་ཕྱུག་སྲ་མཁྲེགས་ཅན། །བརླ་གཉིས་རབ་བརྟན་གླང་ཆེན་ཟུང་འགྲོགས་འདྲ། །ཁྱད་པར་འཕགས་པའི་དབང་ཕྱུག་སྟོབས་པོ་ཆེ། །གསང་བའི་སྦུ་གུ་མ་ཉམས་སྦུབས་སུ་ནུབ། །ཅུང་ཟད་མཐོང་བས་འཁོར་བའི་ཁྲི་མུན་སེལ། །རི་དྭགས་རྒྱལ་པོ་ལྟ་བུའི་བྱིན་པ་ནི། །བ་སྤུར་བཅས་ཤིང་དྲང་སྲོང་ཀུནྡ་མོ། །ཞབས་ཀྱི་སེན་མོ་སྦ་དང་སྨྱུག་མ་འདྲ། །དྲང་ལ་མཉེན་ཞིང་འདྲིལ་བའི་ལྷུན་དང་བཅས། །ཕྱག་གི་སེན་མོ་ཀཾ་ཀའི་བྱ་མཆུ་འདྲ། །དམར་ལ་འགྲིལ་ཞིང་རྣོ་བས་དགྲ་བགེགས་སྒྲོལ། །བ་སྤུ་སེང་གེའི་སྤུ་ལྟར་སྐྱེས་པ་ལ། །རྩ་བ་གཅིག་ཏུ་སྐྱེས་ཤིང་གྱེན་དུ་འཁྱིལ། །ཐལ་བས་ལུས་བྱུགས་ཁྲག་གི་ཐིག་ལེས་བརྒྱན། །ཕ་རོལ་ཕྱིན་དྲུག་རྫོགས་པའི་ཕྱག་རྒྱ་དྲུག

།འཁོར་བའི་ཉེས་པ་འཇོམས་ཕྱིར་མགོ་ཕྲེང་འཕྱང༌། །ཀླུ་རྣམས་དབང་བསྡུད་གདུག་པ་སྦྲུལ་གྱིས་བརྒྱན། །རྣམ་རྟོག་སྤངས་པས་རོ་ཡི་གདན་ལ་བཞུགས། །བདུད་བཞི་བསྲེག་ཕྱིར་མེ་ཡི་འོབས་ཀྱིས་བསྐོར། །ཁམས་གསུམ་གཡུལ་ལས་རྒྱལ་བའི་དཔའ་རྟགས་སུ། །སྟག་གི་པགས་པས་སྐུ་ཡི་རྣམ་ཕྱེད་དཀྲིས། ཁྱུང་གི་སྤྲུལ་པས་ནམ་མཁའི་མཐར་ཁྱབ་ཅིང༌། །དཀར་པོ་ལྷ་ཡི་རྒྱལ་སྲིད་སྐྱོང་བར་མཛད། །གྲི་གུག་རབ་ཏུ་འབར་བས་སྲོག་རྩ་གཅོད། །ཐོད་རློན་རབ་ཏུ་འབར་བས་སྙིང་ཁྲག་འཐུང༌། །རལ་གྲི་གློག་ལྟར་འཁྱུག་པས་དགྲ་བགེགས་སྒྲོལ། །རྩེ་གསུམ་རབ་མྱུར་ལྷ་མིན་གཡུལ་ལས་རྒྱལ། །ཞགས་པས་ཐེའུ་རང་འབྱུང་པོའི་རྐེ་ནས་བཏགས། །བ་སུ་རྟ་ཡི་ལྕགས་སུ་བཅུག་ནས་ཀྱང༌། །ཞབས་ཀྱིས་མགོ་བོ་མནན་ཏེ་མགུལ་མི་ནུས། །ཐུགས་ཀྱི་སྤྲུལ་པས་ཙན་དན་བེང་ཆེན་བསྣམས། །བདུད་འདུལ་ཙན་དན་བེང་གི་བེང་ནང་ནས། །སྤྲུལ་པའི་དམག་ཚོགས་མང་པོ་བྱུང་བ་ནི། །བརྒྱད་ཁྲི་བཞི་སྟོང་སེར་པོ་གསེར་ཁྲབ་ཅན། །བ་དན་ནག་པོ་མུན་ལྟར་འཐིབས་པ་ཐོགས། །ཉི་ཁྲི་ཆིག་སྟོང་དཀར་པོ་དངུལ་ཁྲབ་ཅན། །བ་དན་སྔོན་པོ་རླུང་ལྟར་འཕྱོ་བ་ཐོགས། །སུམ་སྟོང་ལྔ་བརྒྱ་དམར་པོ་ཟངས་ཁྲབ་ཅན། །བ་དན་དཀར་པོ་ཤེལ་ལྟར་མཚེར་བ་ཐོགས། །སུམ་སྟོང་དྲུག་བརྒྱ་སྨུག་པོ་བསེ་ཁྲབ་ཅན། །བ་དན་དམར་པོ་མེ་ལྟར་འབར་བ་ཐོགས། །ལྕགས་ཀྱི་སྤྱང་མོ་འབུམ་ནི་སྔོན་ལ་རྒྱུག །གླང་ཆེན་སྨྱོན་པ་འབུམ་ནི་ཕྱི་ནས་འཁྲོལ། །གསེར་གྱི་སེང་གེ་འབུམ་ནི་ཟུར་ན་འགྱིང༌། །ལྕགས་ཀྱི་བྱ་ཁྲ་འབུམ་ནི་ཀླད་ལ་ལྡིང༌། །བསེ་ཡི་བྱ་གླག་འབུམ་ནི་མཆུ་སྡེར་བརྡར། །དུང་གི་སྐྱེས་བུ་འབུམ་ནི་མདའ་གཞུ་འགེངས། །བྱི་རུའི་ན་ཆུང་འབུམ་ནི་གཡབ་མོ་འདེབས། །ལྕགས་ཀྱི་མོན་པ་འབུམ་ནི་ཐོ་བ་གདེངས། །ཁྲོ་ཆུ་ཁྲོ་མོ་འབུམ་ནི་རལ་གྲི་འཕྱར། །རྡོ་ཡི་བྱི་བ་འབུམ་ནི་ས་གཞི་སློག །ལྕགས་ཀྱི་ཕག་རྒོད་འབུམ་ནི་ངུར་སྒྲ་སྒྲོག

།ཤ་ཟ་མ་མོ་བྱ་རོག་འུག་པའི་ཚོགས། །གཅན་ཟན་མཆེ་བ་ཅན་གྱི་ཚོགས་ཀྱིས་བསྐོར། །ལྷ་ཀླུ་སྡེ་བརྒྱད་ལ་སོགས་བྲན་དུ་འཁོལ། །དེ་ལྟར་འདུས་པའི་དམག་ཚོགས་ཐམས་ཅད་ཀྱང༌། །ལ་ལས་མི་ཟད་རྡོ་རྗེའི་འཁོར་ལོ་འཕེན། །ལ་ལས་རལ་གྲི་དགྲ་སྟྭ་གཏུན་ཤིང་འཕེན། །ལ་ལས་རྩེ་གསུམ་མདའ་དང་མདུང་ཐུང་འཕེན། །ལ་ལས་གྲི་གུག་མེ་དང་རི་རབ་འཕེན། །སྟོབས་ཀྱང་ཆེ་ཞིང་དཔུང་ཡང་རབ་ཏུ་ཆེ། །སྟོབས་ཆེན་གཞན་གྱིས་མི་ཐུབ་ཐུབ་པར་དཀའ། །དཔལ་ལྡན་མགོན་པོ་ནག་པོ་མཐུ་ཆེན་ཁྱོད། །དཀོན་མཆོག་གཙུག་ལག་ཁང་ནི་བསྲུང་སླད་དུ། །དུས་ངན་གདུག་པའི་དམག་ཚོགས་འདུལ་བར་མཛད། །བདག་གིས་ཡུན་དུ་ནག་པོ་ཁྱོད་བསྟེན་ནས། །རྟག་ཏུ་ཕྱག་འཚལ་མཆོད་པ་རབ་ཏུ་འབུལ། །ཐུགས་རྗེས་ཟུང་ལ་བརྩེ་བའི་ཞིང་དུ་དགོངས། །རྣལ་འབྱོར་དབང་ཕྱུག་ཕུ་ནས་གཡབ་འདོར་ན། །ཆོས་སྐྱོང་མདའ་ན་བཞུགས་ཀྱང་སྤྱན་མ་བརྟུལ། །རྣལ་འབྱོར་དབང་ཕྱུག་མདའ་ནས་ཀུས་འདེབས་ན། །ཆོས་སྐྱོང་ཕུ་ན་བཞུགས་ཀྱང་སྙན་མ་སྲ། །བདག་གི་རེ་འདོད་བཅོལ་བའི་ཕྲིན་ལས་རྣམས། །ནག་པོ་ལྷ་མཆོག་ཁྱོད་ཀྱིས་གྲུབ་པར་མཛོད། །དམ་རྫས་བརྒྱན་པའི་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་བའི་ཕྲིན་ལས་མཛོད། །

ཅེས་པ་མགོན་པོའི་མཚན་བརྒྱ་རྩ་བརྒྱད་པ་སློབ་དཔོན་ཨཱརྻ་དེ་བས་མཛད་པའ།ོ །། ཧཱུྂ ཧཱུྂ་ལས་སྐྱེས་པའི་ནག་པོ་ཆེ། །པདྨ་ཉི་མའི་གདན་ལ་བཞུགས། །གདུག་པ་ཟིལ་གནོན་མེ་དཔུང་ནང༌། །མཐུ་ཆེན་ཁྱོད་ལ་བདག་བསྟོད་དོ། །ཧཱུྂ བྱ་རོག་མིང་ཅན་ནག་པོ་ཆེ། །ཞལ་གཅིག་ཕྱག་བཞི་ཁྲོ་བོའི་གཟུགས། །ཞབས་གཉིས་གྱད་ཀྱི་སྟབས་ཀྱིས་བཞུགས། །སྟོབས་ཆེན་ཁྱོད་ལ་བདག་བསྟོད་དོ། །ཧཱུྂ ཆ་ལུགས་འཆང་བའི་ནག་པོ་ཆེ། །སྦྲུལ་དང་རིན་ཆེན་རུས་པས་བརྒྱན། །སྟག་ལྤགས་ཤམ་ཐབས་སྐུ་ལ་གསོལ། །དཔའ་བོ་ཁྱོད་ལ་བདག་བསྟོད་དོ། ། ཧཱུྂ ཕྲིན་ལས་མཛད་པའི་ནག་པོ་ཆེ། །འབྲས་བུ་ཐོད་ཁྲག་ཞལ་དུ་གསོལ། །གདུག་པའི་མཚོན་ཆ་ཕྱག་ན་བསྣམས། །གསོད་བྱེད་ཁྱོད་ལ་བདག་བསྟོད་དོ། །ཧཱུྂ གཟི་མདངས་ལྡན་པའི་ནག་པོ་ཆེ། །དབུ་སྐྲ་དམར་སེར་གྱེན་དུ་བརྫེས། །ཨག་ཚོམ་སྨ་ར་མེ་ལྟར་འབར། །བརྗིད་པ་ཁྱོད་ལ་བདག་བསྟོད་དོ། །ཧཱུྂ སྙིང་རྗེའི་ཁྲོས་པའི་ནག་པོ་ཆེ། །སྤྱན་གསུམ་སྡང་མིག་ཕྱོགས་བཅུར་གཟིགས། །རབ་ཏུ་ཁྲོས་པའི་ཁྲོ་གཉེར་ཅན། །གཏུམ་ཆེན་ཁྱོད་ལ་བདག་བསྟོད་དོ། ཧཱུྂ འཇིགས་པའི་གཟུགས་ཅན་ནག་པོ་ཆེ། །ཞལ་གདངས་རྔམ་ལ་མཆེ་བ་གཙིགས། །ལྗགས་འདྲིལ་ང་རོ་ཧཱུྂ་སྒྲ་སྒྲོག །ཟ་བྱེད་ཁྱོད་ལ་བདག་བསྟོད་དོ། ཧཱུྂ བྱང་ཆུབ་སེམས་ལྡན་ནག་པོ་ཆེ། །སངས་རྒྱས་སྤྱན་སྔར་ཁས་བླངས་པའི། །བསྟན་པ་བསྲུང་བར་ཞལ་བཞེས་པའི། །དམ་ཅན་ཁྱོད་ལ་བདག་བསྟོད་དོ། །ཧཱུྂ དམ་ལས་མ་འདའ་ནག་པོ་ཆེ། །དམ་ཚིག་སྲུངས་ཤིག་ནག་པོ་ཆེ། །རྣལ་འབྱོར་སྐྱོངས་ཤིག་ནག་པོ་ཆེ། །བཀའ་བཞིན་སྒྲུབས་ཤིག་ནག་པོ་ཆེ། །གལ་ཏེ་དམ་ལས་འདས་གྱུར་ན། །དུས་གསུམ་སངས་རྒྱས་ཁྱོད་ཀྱིས་བསླུས། །ཁྱོད་ནི་ཉམས་པར་གྱུར་ཏ་རེ། །དེ་བས་དམ་ལས་མ་འདའ་བར། །བཅོལ་བའི་ཕྲིན་ལས་གྲུབ་པར་མཛོད། ། ཅེས་པ་ནི་རྗེ་ཕག་མོ་གྲུ་པས་མཛད་པའོ། བྷྱོཿ བསྐལ་པ་མེ་ལྟར་འབར་བའི་ཀློང་དཀྱིལ་ནས། །དུག་རླངས་སྤྲིན་ལྟར་འཁྲིགས་པའི་གཞལ་ཡས་སུ། །གདུག་པའི་བུ་མོ་མི་བཟད་ཁྲོ་ཚུལ་ཅན། །ཐུགས་ཡུམ་དམར་མོ་སྲོག་ལ་ལས་བྱེད་མ། །དམར་མོ་རྩ་འཇིབ་ཁྲག་འཐུང་རྐང་ལྡག་མ། །ཞལ་གཅིག་ཕྱག་ནི་བཞི་མ་སྟེ། །སྤྱན་གསུམ་སྡང་མིག་ཁྲོ་གཉེར་ཟློག

།ཞལ་གདངས་རྔམ་ལ་མཆེ་བ་གཙིགས། །དབུ་སྐྲ་རལ་པའི་ཐོར་གཙུག་ཅན། །རལ་པའི་ཅོད་པན་རེ་རེ་ལ། །འཇའ་ཚོན་སྣ་ལྔ་ཀྱི་ལི་ལི། །ཕྱག་གཡས་གཅོད་བྱེད་རལ་གྲི་བསྣམས། །འོག་མ་ཏྲི་ཤུལ་དགྲ་ལ་སྡིག །གཡོན་གྱི་དང་པོ་མདའ་གཞུ་བསྣམས། །དམ་ཉམས་དགྲ་བོའི་སྙིང་ལ་གཟེར། །འོག་མ་མི་མགོ་ཁྲག་འཛག་པ། །ཞལ་དུ་གསོལ་ཞིང་ཕྱོགས་བཅུར་འཐོར། །ཤིན་ཏུ་རིད་ཅིང་ཀེང་རུས་ལུས། །ཐོད་སྐམ་ལྔ་ཡིས་དབུ་ལ་བརྒྱན། །ཐོད་རློན་ཕྲེང་བའི་དོ་ཤལ་ཅན། །གཅེར་བུ་སྐྲ་གྲོལ་འགྱིང་བག་ཅན། །གཅན་གཟན་གདུག་པའི་ཤམ་ཐབས་ཅན། །སྐུ་ལ་གདུག་པའི་འོད་ཟེར་འཕྲོ། །མཁའ་འགྲོ་སྟོང་གི་དབུས་ན་བཞུགས། །རོ་ལངས་འབུམ་གྱི་ཀློང་ན་འགྱིང༌། །མ་མོ་བྱེ་བའི་འཁོར་གྱིས་བསྐོར། །ལྕེ་སྤྱང་རྐན་སྡེབ་མང་པོ་འདུ་རུ་རུ། །བཞད་དང་ཀཾ་ཀ་མང་པོ་སྤུངས་སེ་སྤུང༌། །བྱ་རོག་ཁྭ་ཏ་མང་པོ་ཐིབས་སེ་ཐིབ། །མོན་མོ་གླུ་ལེན་མང་པོ་སྐྱུ་རུ་རུ། །བལ་མོ་གར་བྱེད་མང་པོ་ལོངས་སེ་ལོང༌། །སྨན་མོ་བྲོ་བརྡུང་མང་པོ་ཁྲིགས་སེ་ཁྲིག །སྐལ་ལྡན་རྣལ་འབྱོར་བདག་གིས་མངགས་པའི་ཚེ། །མ་གཅིག་གློག་འགྱུ་ཙམ་གྱིས་གནས་འདིར་བྱོན། །བཀའ་ལས་འགལ་བའི་དམ་ཉམས་དགྲ་བོ་འདི། །སྙིང་ཁྲག་འཇིབ་ལ་མ་ཡི་ཞལ་དུ་གསོལ། །དམ་རྫས་བརྒྱན་པའི་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་བའི་ཕྲིན་ལས་མཛོད། ། ཅེས་དུག་རླངས་ཁོལ་མའི་རྒྱུད་ནས་བསྟོད་པའོ། །ཧཱུྂ དཔལ་ལྡན་མགོན་པོ་ཆེན་པོ་ཡི། །ཡུམ་ཆེན་ལྷ་མོ་ཙཎྜི་ཀཿ །ཞལ་གཅིག་ཕྱག་བཞི་སྤྱན་གསུམ་མ། །ཕྱག་གཡས་དང་པོས་གྲི་གུག་བསྣམས། །དམ་ཉམས་དགྲ་བོའི་སྐྱེ་རྒྱུད་གཅོད། །གཉིས་པས་ཏྲི་ཤཱུལ་རྩེ་གསུམ་འཛིན། །དུག་གསུམ་རྩད་གཅོད་ཁམས་གསུམ་འདུལ། །གཡོན་གྱི་དང་པོ་མདའ་གཞུ་བསྣམས། །དམ་ཉམས་དགྲ་བོའི་སྙིང་ལ་གཟེར། །གཉིས་པས་དགྲ་བོའི་མགོ་བཅད་ནས། །དེ་ཡི་ཁྲག་ལ་འདག་པར་མཛད། །ཤིན་ཏུ་སྐེམ་ཞིང་དབུ་སྐྲ་གྲོལ། །རོ་ཡི་གདན་ལ་འགྱིང་བ་སྟེ། །ནམ་མཁའི་གོས་ཅན་ཁྱོད་ལ་བསྟོད། །ཁྱོད་ཀྱི་བཀའ་སྡོད་ཕོ་ཉ་ནི། །ཤ་ཟ་སྐུ་མདོག་དམར་མོ་དང༌། །རོ་ལངས་ནག་མོ་སེང་གེའི་གདོང༌། །གཅེར་བུ་འཇིགས་པའི་སྟངས་སྟབས་ཅན། །གཡས་པས་ལྕགས་ཀྱུ་དབྱུག་ཐོ་བསྣམས། །གཡོན་པས་མི་རྐང་ཤ་གྲི་འཛིན། །གསོད་བྱེད་ཤ་ཟ་འབུམ་གྱིས་བསྐོར། །ཁྱོད་ཀྱི་ཐུགས་དམ་དུས་ལ་བབ། །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །ཧཱུྂ

ཆོས་སྐྱོང་མགོན་པོ་ནག་པོ་ཡི། །ཤར་ནས་སྤྲུལ་པའི་ཕོ་ཉ་ནི། །མ་མོ་བྱ་རྒོད་མགོ་ཅན་མ། །སྐུ་མདོག་ནག་མོ་མུན་པའི་མདོག །རལ་པ་ཁམས་ནག་གྱེན་དུ་འཁྱིལ། །གཡས་གཡོན་འབར་བའི་གྲི་ཐོད་འཛིན། །སྤྱན་གསུམ་སྐྲ་གྲོལ་གཅེར་བུ་མ། །ཟངས་ཀྱི་མཆེ་བ་བཞི་གཙིགས་ཤིང༌། །རྒོད་ཅིང་རྒོད་ཅིང་རོ་ལ་ཟ། །བྱ་རྒོད་མགོ་ཅན་ཁྱོད་ལ་བསྟོད། །བྱང་ནས་ཁྱུང་གི་མགོ་ཅན་མ། །སྐུ་མདོག་ནག་མོ་ཆར་སྤྲིན་མདོག །རལ་པའི་ཕུར་བུ་ས་ལ་འདྲུད། །གཡས་གཡོན་འབར་བའི་གྲི་ཐོད་འཛིན། །སྤྱན་གསུམ་སྐྲ་གྲོལ་གཅེར་བུ་མ། །བསེ་ཡི་མཆེ་བ་བཞི་གཙིགས་ཤིང༌། །མཆོང་ཞིང་མཆོང་ཞིང་བགེགས་ལ་རོལ། །ཁྱུང་གི་མགོ་ཅན་ཁྱོད་ལ་བསྟོད། །ནུབ་ནས་ཁྭ་ཏའི་མགོ་ཅན་མ། །སྐུ་མདོག་ནག་མོ་དུད་ཁ་ལ། །རལ་པ་ཁམ་ནག་གཡོན་དུ་འཁྱིལ། །གཡས་གཡོན་འབར་བའི་གྲི་ཐོད་འཛིན། །སྤྱན་གསུམ་སྐྲ་གྲོལ་གཅེར་བུ་མ། །ཤེལ་གྱི་མཆེ་བ་བཞི་གཙིགས་ཤིང༌། །ལྡིང་ཞིང་ལྡིང་ཞིང་དགྲ་རྣམས་གསོད། །ཁྭ་ཏའི་མགོ་ཅན་ཁྱོད་ལ་བསྟོད། །ལྷོ་ནས་འུག་པའི་མགོ་ཅན་མ། །སྐུ་མདོག་ནག་མོ་མཐིང་གི་མདོག །ཁྲག་གི་རལ་པ་དམར་པོ་གཟིངས། །གཡས་གཡོན་འབར་བའི་གྲི་ཐོད་འཛིན། །སྤྱན་གསུམ་སྐྲ་གྲོལ་གཅེར་བུ་མ། །ལྕགས་ཀྱི་མཆེ་བ་བཞི་གཙིགས་ཤིང༌། །རྒྱུག་ཅིང་རྒྱུག་ཅིང་དམ་ཉམས་བསྒྲོལ། །འུག་པའི་མགོ་ཅན་ཁྱོད་ལ་བསྟོད། །ཁྱོད་ཀྱི་སྤྲུལ་པའི་ཕོ་ཉ་ནི། །ཤར་ལྷོ་མཚམས་ནས་ཕག་གདོང་མ། །ཕག་རྒོད་འབུམ་ནི་ཕོ་ཉར་འགྱེད། །ལྷོ་ནུབ་མཚམས་ནས་ཁྱི་གདོང་མ། །བདུད་ཁྱི་འབུམ་ནི་ཕོ་ཉར་འགྱེད། །ནུབ་བྱང་མཚམས་ནས་སྤྱང་གདོང་མ། །སྤྱང་མོ་འབུམ་ནི་ཕོ་ཉར་འགྱེད། །བྱང་ཤར་མཚམས་ནས་སྟག་གདོང་མ། །སྟག་མོ་འབུམ་ནི་ཕོ་ཉར་འགྱེད། །དགྲ་བགེགས་ཐལ་བའི་རྡུལ་དུ་རློག །ཆོས་སྐྱོང་མགོན་པོ་ནག་པོ་ལ། །མཁའ་འགྲོ་བརྒྱད་ཀྱིས་ཡོངས་བསྐོར་ནས། །གར་གྱི་ཚུལ་དུ་རོལ་མཛད་པའི། །རྡོ་རྗེ་ནག་པོ་ཁྱོད་ལ་བསྟོད། །རྡོ་རྗེ་འཆང་གི་སྤྱན་སྔ་རུ། །ཁས་བླངས་བཞིན་དུ་དམ་ལ་འདུ། །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །

ཅེས་པ་འདི་ནི་བླ་མ་དུར་ཁྲོད་པ་ཆེན་པོས་ནྱ་གྲོ་ཏའི་ཤིང་དྲུང་དུ་ཞལ་གཟིགས་དུས་རྣམ་དག་གིས་བསྟོད་པའོ། །ཧཱུྂ ཆོས་དབྱིངས་སྐྱེ་མེད་ངང་ལས་མ་གཡོས་ཀྱང༌། །ཐབས་ཀྱིས་གདུག་པ་མ་ལུས་འདུལ་བའི་ཕྱིར། །དྲག་པོ་འཇིགས་བྱེད་ཆེན་པོའི་སྐུར་བསྟན་པ། །དཔལ་མགོན་ཡབ་ཡུམ་སྐུ་ལ་ཕྱག་འཚལ་བསྟོད། །སྔོན་ཚེ་ཁྲག་འཐུང་ཆེན་པོའི་སྤྱན་སྔ་རུ། །སངས་རྒྱས་བསྟན་པ་བསྲུང་བར་ཞལ་བཞེས་པའི། །སྲིན་པོའི་གཟུགས་འཆང་གདུག་པ་ཀུན་འདུལ་བའི། །ལས་མགོན་ནག་པོ་ཆེ་ལ་ཕྱག་འཚལ་བསྟོད། །སྣ་ཚོགས་ལས་མཛད་མཁའ་འགྲོ་ཀུན་གྱི་གཙོ། །སྲིན་མོའི་གཟུགས་ཀྱིས་དགྲ་ལ་དུག་ནད་འབེབས། །ཤ་ཟ་ཁྲག་འཐུང་གཏུམ་པོ་རབ་འབར་མ། །འབར་མ་བྱ་ཞོན་མ་ལ་ཕྱག་འཚལ་བསྟོད། །མགོན་པོའི་བཀའ་ཉན་ཤ་ཟ་ནག་པོ་ཆེ། །ཧ་ལ་རབ་འབར་ཞིང་བཅུ་ཀུན་གྱི་གཤེད། །མི་སྲུན་དྲག་པོ་སེང་གེའི་གདོང་པ་ཅན། །གསོད་བྱེད་སེང་གདོང་སྐུ་ལ་ཕྱག་འཚལ་བསྟོད། །ཤིན་ཏུ་མི་བསྲུན་གདུག་པའི་དྲག་རྩལ་ཅན། །དྲག་སྔགས་སྨོད་པའི་དུག་མདའ་ཕྱོགས་བཅུར་འཕྲོ། །གང་ལ་དམིགས་པའི་ཚེ་སྲོག་དྭངས་སྙིགས་འབྱེད། །གཟའ་བདུད་རྒྱལ་པོའི་སྐུ་ལ་ཕྱག་འཚལ་བསྟོད། །འཇིག་རྟེན་ལས་ལ་གྲུབ་པའི་དྲེགས་པ་ཅན། །དྲག་སྔགས་སྨོད་པ་དྲག་པོའི་མཚོན་ཆ་ཡིས། །ཞིང་བཅུའི་སྲོག་དབུགས་འཕྲལ་བའི་མཐུ་བོ་ཆེ། །ལས་བྱེད་དྲེགས་པའི་ཚོགས་ལ་ཕྱག་འཚལ་བསྟོད། །དམ་རྫས་བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་མྱུར་དུ་གྲུབ་པར་མཛོད། །ཧཱུྂ མྱུར་མཛད་སྤྱན་རས་གཟིགས་ལ་ཕྱག་འཚལ་ལོ། །ཞབས་གདུབ་དང་བཅས་བི་ནཱ་ཡ་ཀ་མནན། །ནག་པོ་ཆེན་པོ་སྟག་གི་ཤམ་ཐབས་ཅན། །ཕྱག་དྲུག་སྦྲུལ་གྱི་བརྒྱན་གྱིས་རྣམ་པར་བརྒྱན། །ཕྱག་གཡས་གྲི་གུག་བར་པ་ཕྲེང་བ་འཛིན། །ཐ་མ་ཌཱ་མ་རུ་ནི་དྲག་ཏུ་འཁྲོལ། །གཡོན་པ་ཐོད་ཁྲག་དང་ནི་རྩེ་གསུམ་འཛིན། །དེ་བཞིན་ཞགས་པ་ཡིས་ནི་འཆིང་བར་བྱེད། །དྲག་པོའི་ཞལ་གདངས་མཆེ་བ་རྣམ་པར་གཙིགས། །སྤྱན་གསུམ་དྲག་པོ་དབུ་སྐྲ་གྱེན་དུ་བརྫེས། །དཔྲལ་བར་སིནྡྷུ་ར་ཡི་ཐིག་ལེ་བྱུགས། །སྤྱི་བོར་མི་བསྐྱོད་རྒྱལ་པོས་རྒྱས་གདབ་བརྟན། །ཁྲག་འཛག་མི་མགོ་ལྔ་བཅུའི་དོ་ཤལ་ཅན། །རིན་ཆེན་ཐོད་སྐམ་ལྔ་ཡིས་དབུ་ལ་བརྒྱན། །ཤིང་ལས་བྱོན་ཏེ་གཏོར་མ་ལེན་མཛད་པའི། །དཔལ་ལྡན་ཕྱག་དྲུག་མགོན་ལ་ཕྱག་འཚལ་བསྟོད། །དམ་རྫས་བརྒྱན་པའི་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་བའི་ཕྲིན་ལས་མཛོད། །ཅེས་པ་འདི་ནི་དཔལ་ལྡན་ཤ་བ་རི་དབང་ཕྱུག་གིས་མཛད་པའོ། །ཧཱུྂ

ཡབ་གཅིག་དཔལ་ལྡན་མགོན་པོ་ནག་པོ་ནི། །ཕྱོགས་བཅུར་སངས་རྒྱས་བསྟན་པའི་བཀའ་སྲུང་ཆེ། །ཁྲོ་རྔམ་འབར་བའི་སྐུ་མངའ་དྲག་པོར་སྟོན། །དཀར་ཕྱོགས་རྒྱས་མཛད་ཁྱོད་ལ་བདག་བསྟོད་དོ། །སྨུག་ནག་ཞལ་བགྲད་ཧཱུྂ་དང་ཕཊ྄་སྒྲ་ཅན། །ཤིན་ཏུ་མི་བཟད་རྣོ་དཀར་མཆེ་བ་གཙིགས། །སྤྱན་གསུམ་དྲག་པོའི་འོད་ཟེར་གློག་སྟོང་འཁྱུག །གཏུམ་པོ་རབ་ཁྲོས་ཁྱོད་ལ་བདག་བསྟོད་དོ། །སྐུ་ལ་མཐོན་ཐི་ནག་པོའི་འཇོལ་བེར་གསོལ། །གསེར་སྐ་རིན་ཆེན་མཛེས་པ་རྐེད་ལ་བཅིངས། །སག་ཆེན་ཡུ་རིང་ཁྲ་བོ་ཞབས་ལ་གསོལ། །བསྟན་པའི་བྱ་ར་མཛད་ལ་བདག་བསྟོད་དོ། །ཙན་དན་བེང་ལ་ལྷ་དམག་རྫོང་བཅས་ནས། །མ་རུངས་གྲོང་ཁྱེར་སུམ་རྩེག་འཇིགས་པར་བྱེད། །གཡོན་པ་བེང་ཞགས་ཕུར་བུས་བཟློག་པར་བྱེད། །དགྲ་བགེགས་སྙིང་ལ་གཟེར་བྱེད་བདག་བསྟོད་དོ། །གདུག་པ་འབྱུང་པོ་གནོད་བྱེད་ཚོགས་རྣམས་ལ། །བེང་ཆེན་གསོལ་ཞིང་ཀླད་པའི་རྒྱས་སུ་འདེབས། །སྐུ་ལ་མེ་འོད་འབར་བ་འཕྲོ་བ་ཡིས། །བདུད་དཔུང་བསྲེགས་པར་མཛད་ལ་བདག་བསྟོད་དོ། །སྔོན་ཚེ་ཧེ་རུ་ཀ་དཔལ་སྤྱན་སྔ་རུ། །ཁས་བླངས་དམ་བཅས་བཞིན་དུ་དགོངས་མཛོད་ལ། །རྣལ་འབྱོར་བདག་ཅག་རྣམས་ཀྱི་དགྲ་བོ་ལ། །གནག་པའི་ལས་འདི་ཁྱོད་ཀྱིས་མཐར་ཕྱུང་ཤིག །ཤ་ཁྲག་དམར་གྱི་གཏོར་མ་འདི་བཞེས་ལ། །བདག་ལ་སྐུ་གསུང་ཐུགས་ཀྱི་དངོས་གྲུབ་སྩོལ། །དཀོན་མཆོག་དབུ་འཕང་བསྟོད་པར་བྱ་བའི་ཕྱིར། །གདུག་པའི་དགྲ་བགེགས་མྱུར་དུ་བསྒྲལ་དུ་གསོལ། །དམ་རྫས་བརྒྱན་པའི་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་བའི་ཕྲིན་ལས་མཛོད། །ཧཱུྂ ཉི་མ་ཕྱོགས་ཕྱོགས་ཕ་གི་ན། །ཉི་མ་ལྷོ་ནུབ་ཕ་གི་ན། །ལྷོ་ནུབ་སྲིན་པོ་རྒྱུ་བའི་མཚམས་ཤེད་ན། །སྲིན་ཡུལ་ལངྐ་་སྤུ་རངས་ན། །དུག་མཚོ་ནག་པོ་མེ་རེ་རེ། །དུག་མཚོ་དེ་ཡི་ནང་ཤེད་ན། །རྗེ་ཡི་སྐུ་མཁར་ལྡེམས་སེ་ལྡེམ། །སྐུ་མཁར་དེ་ཡི་རྒྱུ་བཞི་ནི། །ཤར་ཕྱོགས་མི་ཡི་ཐོད་པ་བརྩིགས། །མི་ཐོད་གད་མོ་ཡ་ལ་ལ། །ལྷོ་ཕྱོགས་རྟ་ཡི་ཐོད་པས་བརྩིགས། །གྱི་གླིང་རྟ་སྐད་རྩེ་རེ་རེ། །ནུབ་ཕྱོགས་སྤྲེའུའི་ཐོད་པ་བརྩིགས། །འདུ་མོ་གཉའ་སྐད་ལྷངས་སེ་ལྷང༌། །བྱང་ཕྱོགས་ལུག་གི་ཐོད་པ་བརྩིགས། །གཡང་མོ་འབའ་སྒྲ་དི་རི་རི། །སྐུ་མཁར་དེ་ཡི་རྩེ་མོ་ན། །ནད་ཀྱི་ན་བུན་ཐིབས་སེ་ཐིབ། །སྐུ་མཁར་དེ་ཡི་རྩ་བ་ན། །ཀེང་རུས་གར་བྱེད་ལོགས་སེ་ལོག

།སྐུ་མཁར་དེ་ཡི་ཟུར་བཞི་ན། །མི་མགོ་རྟ་མགོ་ཧྲི་ལི་ལི། །སྐུ་མཁར་དེ་ཡི་ལོགས་བཞི་ན། །མི་ཁྲག་རྟ་ཁྲག་ཤམས་སེ་ཤམ། །སྐུ་མཁར་དེ་ཡི་ཤར་ཕྱོགས་ན། །སྦྲུལ་ནག་ཆུན་པོ་ཉི་ལི་ལི། །སྐུ་མཁར་དེ་ཡི་ལྷོ་ཕྱོགས་ན། །དུར་བྱ་གར་སྟབས་ལིངས་སེ་ལིང༌། །སྐུ་མཁར་དེ་ཡི་ནུབ་ཕྱོགས་ན། །ལྕེ་སྤྱང་ངུ་ཟུག་དི་རི་རི། །སྐུ་མཁར་དེ་ཡི་བྱང་ཕྱོགས་ན། །སྲིན་བྱ་ཀུས་འདེབས་ལྷངས་སེ་ལྷང༌། །སྐུ་མཁར་དེ་ཡི་འགྲམ་བཞི་ན། །ཆུ་གླང་ལྕགས་སྐད་ཙེ་རེ་རེ། །སྐུ་མཁར་དེ་ཡི་ནང་ཤེད་ན། །མི་རོ་འབུམ་ནི་ཁྲི་རུ་བརྩིགས། །རྟ་རོ་འབུམ་ནི་བཅལ་དུ་བཀྲམ། །ཞིང་ཆེན་བསྣོལ་བའི་ཁྲི་སྟེང་དུ། དཔལ་ལྡན་མགོན་པོ་བཞུགས་པ་ནི། །སྐུ་ལ་དར་ནག་འཇོལ་བེར་གསོལ། །གསེར་སྐ་རིན་ཆེན་རྐེད་ལ་བཅིངས། །སག་ཆེན་ཡུ་རིང་ཞབས་ལ་གསོལ། །དབུ་སྐྲ་ཁམ་ནག་གྱེན་དུ་བརྫེས། །སྨ་ར་དམར་སེར་ཐུར་དུ་འཕྱང༌། །སྤྱན་གསུམ་སྡང་མིག་ཕྱོགས་བཅུར་གཟིགས། །མཆེ་བ་རྩང་ཕུར་བསྣོལ་བ་འདྲ། །ཕྱག་གཡས་ཙན་དན་བེང་ཆེན་བསྣམས། །ཙན་དན་བེང་གི་བེང་སྟོད་ནས། །ལྷ་དམག་ཉི་ཁྲི་ཆིག་སྟོང་འགྱེད། །ཙན་དན་བེང་གི་བེང་སྨད་ནས། །བདུད་དམག་ཉི་ཁྲི་ཆིག་སྟོང་འགྱེད། །གཡོན་པ་ལྕགས་ཕུར་དཀུ་ལ་བརྟེན། །ཞབས་གཉིས་དོར་སྟབས་ཚུལ་དུ་བཞུགས། །འཁོར་དུ་སྲོག་བདུད་འབུམ་གྱིས་བསྐོར། །ཁྱོད་ལ་མཆོད་པ་འབུལ་བ་ནི། །ཤ་ཁྲག་གཏོར་རློན་ཁུ་བ་ཆང༌། །གཏོར་མ་སྙིང་སྣར་བཅས་པ་འདི། །མགོན་པོ་ནག་པོའི་ཐུགས་དམ་བསྐང༌། །ཁྱོད་ལ་ཕྲིན་ལས་བཅོལ་བ་ནི། །བདག་ཅག་དཔོན་སློབ་འཁོར་བཅས་ལ། །སྡང་བའི་དགྲ་དང་གནོད་པའི་བགེགས། །ཐམས་ཅད་གཅིག་ཏུ་བསྡུས་ནས་ནི། །ཁ་རུ་ལག་ཆུག་ཁོང་པའི་སྙིང་ཕྱུང་ལ། །སྲོག་རྩ་དམར་པོ་རྦད་ཀྱིས་ཆོད་ལ་ཤོག །ར་དང་ལུག་དང་བོང་བུ་གསུམ། །བླ་རྟགས་ཡིན་པས་ཁྱེར་ལ་ཤོག །སོ་དང་སེན་མོ་ལྤགས་པ་གསུམ། །ཕྱི་རྟགས་ཡིན་པས་ཁྱེར་ལ་ཤོག

།མིག་དང་སྣ་དང་ལྕེ་དང་གསུམ། །དབང་པོ་ཡིན་པས་ཁྱེར་ལ་ཤོག །གློ་བ་སྙིང་དང་མཆིན་པ་གསུམ། །དོན་སྙིང་ཡིན་པས་ཁྱེར་ལ་ཤོག །གཉེ་མ་རྒྱུ་མ་མཁལ་མ་གསུམ། །ནང་ཁྲོལ་ཡིན་པས་ཁྱེར་ལ་ཤོག །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །ཧཱུྂ བསྐལ་པ་མེ་ལྟར་འབར་བའི་ཀློང་དཀྱིལ་ན། །ཤིན་ཏུ་མི་བཟོད་གཏུམ་ཆེན་རྔམ་པའི་སྐུ། །དབུ་སྐྲ་རལ་པ་ཁམ་ནག་གྱེན་དུ་འཁྱིལ། །སྤྱན་གསུམ་འབར་བའི་སྡང་མིག་ཕྱོགས་བཅུར་གཟིགས། །སྐུ་ལ་སྨུག་ནག་འབར་བའི་བེར་ཆེན་གསོལ། །ཕྱག་གཡས་བེ་ཅོན་དམར་པོ་བསྣམས་པ་ཡིས། །དཀོན་མཆོག་དབུ་འཕང་སྨོད་པའི་དགྲ་བོ་ལ། །གསོར་ཞིང་གསོར་ཞིང་ཀླད་པའི་རྒྱས་སུ་བརྡེག །མི་ནད་སྣ་དགུ་དགྲ་ལ་གཏོང་བའི་བདག །ལྕམ་དྲལ་འཁོར་བཅས་ཐབས་ཀྱིས་ད་ཚུར་བྱོན། །ཤ་ཁྲག་དམར་གྱི་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་བའི་ཕྲིན་ལས་མཛོད། །བྷྱོཿ ནམ་མཁའ་ཁམས་ཀྱི་དབང་མོ་དབྱིངས་ཕྱུག་མ། །མཁའ་ལ་འཕྱོ་བའི་གློག་མ་སྤྲིན། །སྐུ་ནི་སྲིན་མོ་གཤེགས་པ་འདྲ། །མི་ལྤགས་སྟོང་གི་སློག་པ་གསོལ། །ཞལ་ནི་ཟླ་བ་ཚེས་པ་འདྲ། །སྤྱན་ནི་རྒྱུ་སྐར་ཤར་བ་འདྲ། །ཚེམས་ནི་སྤུ་གྲི་གཏམས་པ་འདྲ། །ཕྱག་གཡས་གསེར་གྱི་ཕྲེང་བ་བསྣམས། །དུས་གསུམ་སངས་རྒྱས་ཐུགས་རྒྱུད་བསྐུལ། །གཡོན་པ་ནད་ཀྱི་རྐྱལ་པ་བསྣམས། །ནད་ཀྱི་རྐྱལ་པ་འཕྱར་ཞིང་གཡབ། །དམ་ཉམས་དགྲ་ལ་ནད་ཡམས་འབེབས། །ཆིབས་སུ་རྔ་མོང་ག་པ་བཅིབས། །སྟོང་གསུམ་ཀུན་ཏུ་རྒྱུག་འདུར་བྱེད། །མ་བདུད་རྒྱལ་མོ་གཤེགས་སུ་གསོལ། །དཔལ་གྱི་ལྷ་མོ་ཞེས་ཀྱང་བྱ། །བཞུགས་ནི་དཀོར་ཁང་དག་ན་བཞུགས། །དགྲ་བགེགས་གང་ཡིན་སྲོག་རྩ་དྲོངས། །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །བྷྱོཿ ཉི་མ་ཤར་ཕྱོགས་ཕ་གི་ན། །ཉི་མ་བྱང་ཤར་ཕ་གི་ན། །བྱང་ཐང་དེ་ནི་ཆད་མ་ཆོད། །བྱང་རི་དེ་ནི་གྱ་མ་གྱུ། །བྱང་རྩི་དེ་ནི་ཕྱར་མ་ཕྱུར། །དེ་འདྲའི་ཐང་གི་མར་ཟུར་ན། །བྲག་དང་ཆུ་འཐབ་འུ་རུ་རུ།

བྲག་དང་ཆུ་འཐབ་མར་ཟུར་ན། །མཚོ་གཅིག་དེ་ནི་མེ་རེ་རེ། །མུ་མེན་མཐིང་མཚོའི་ནང་ཤེད་ན། །མཐིང་གུར་སྔོན་པོ་འདི་རི་རི། །མཐིང་གུར་སྔོན་པོ་འདིར་ཙམ་ན། །གསེར་གྱི་ཚུགས་ཤིང་ཧྲེངས་སེ་ཧྲེང༌། །དངུལ་གྱི་ཆོན་ཐག་སྤྲེངས་སེ་སྤྲེང༌། །དུང་གི་ཆོན་ཕུར་ཁྲ་ལ་ལ། །མཐིང་གུར་དེ་ཡི་ནང་ཤེད་ན། །རྟ་རོ་འབུམ་ནི་ཁྲི་རུ་བརྩིགས། །མི་རོ་འབུམ་ནི་བཅལ་དུ་བཀྲམ། །ཞིང་ཆེན་བསྣོལ་བའི་ཁྲི་སྟེང་དུ། །དཔལ་ལྡན་ལྷ་མོ་བཞུགས་པ་ནི། །མ་མོ་ཡོངས་ཀྱི་ཀློང་ན་འགྱིང༌། །གཅེར་བུ་གདུག་པའི་གཟི་མདངས་ཅན། །གཅིག་པུར་འདུག་པའི་འགྱིང་བག་ཅན། །ཨེ་ཀ་ཛཱ་ཏི་དེ་ན་བཞུགས། །བདུད་ཀྱི་ལྕམ་གཅིག་དེ་ན་བཞུགས། །གཤིན་རྗེའི་ཡུམ་གཅིག་དེ་ན་བཞུགས། །མ་རུ་ལུ་བྷྱོའི་འཛབ་སྒྲོང་ཞིང༌། །རཀྟའི་རྒྱུན་ཆབ་སྦྲེངས་སེ་སྦྲེང༌། །རཀྟའི་རྒྱུན་ཆབ་སྦྲེངས་ཙ་ན། །མ་གཅིག་ལྷ་མོ་སྐུ་སྐྱོད་འཚལ། །མ་གཅིག་ལྷ་མོ་སྐྱོད་ཙམ་ན། །ཆིབས་སུ་དྲེལ་རྟ་རྐང་གསུམ་བཅིབས། །དྲེལ་རྟ་རྐང་གསུམ་བཅིབས་ཙ་ན། །གཡུ་མཐུར་སྔོན་མོ་སྤྲེངས་སེ་སྤྲེང༌། །གསེར་སྲབ་སེར་པོ་སི་ལི་ལི། །ཟ་འོག་དར་གདན་ལྷབས་སེ་ལྷབ། །བསེ་སྒ་སྨུག་པོ་ཝངས་སེ་ཝང༌། །སྦྲུལ་ནག་གོང་སྨེད་ཁྱུགས་སེ་ཁྱུག །དར་ཆེན་གློ་ནན་བཅུམས་སེ་བཅུམ། །མུ་མེན་ཡོབ་ཆེན་ཁྲོ་ལོ་ལོ། །མ་གཅིག་ལྷ་མོ་སྐུ་སྐྱོད་འཚལ། །མ་གཅིག་ལྷ་མོ་བསྐྱོད་ཙམ་ན། །དྲེལ་རྟའི་རྣ་བ་གཡས་གོང་ན། །དར་ནག་ཅོད་པཎ་སྤུ་རུ་རུ། །དྲེལ་རྟའི་རྣ་བ་གཡོན་གོང་ན། །ལེ་བརྒན་ཅོད་པན་སྤུ་རུ་རུ། །དྲེལ་སྐད་ལན་གསུམ་གནམ་དུ་འཚེར། །སྟེང་གི་ལྷ་རྣམས་དབང་དུ་བསྡུད། །དྲེལ་མཇུག་ལན་གསུམ་བར་དུ་གཡུག །བར་གྱི་གཉན་རྣམས་དབང་དུ་བསྡུད། །དྲེལ་རྨིག་ལན་གསུམ་ས་ལ་བརྡབ། །འོག་གི་ཀླུ་རྣམས་དབང་དུ་བསྡུད། །བན་ངན་གྱི་བྱད་ཁ་མ་ཡིས་བཟློག །བན་ངན་གྱི་ཕུར་ཁ་མ་ཡིས་བཟློག །སྐྱེ་བོའི་དལ་ཁ་མ་ཡིས་བཟློག

།རླུང་ཁྲིས་བད་ཀན་ལས་གྱུར་པའི། །བཞི་བརྒྱ་རྩ་བཞིའི་ནད་རྣམས་མ་ཡིས་བཟློག །ལོ་སྐག་ཟླ་སྐག་མ་ཡིས་བཟློག །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །བྷྱོཿ ལྷ་ལ་དབང་བསྒྱུར་ལྷ་མོ་དཔལ་འབར་མ། །དབང་ཕྱུག་སྲས་མོ་དཀར་མོ་དུང་སྐྱོང་མ། །སུམ་ཅུ་རྩ་གསུམ་གནས་ཀྱི་གཙོ་མོ་མཛད། །ལྷ་མོ་དཔལ་འབར་མ་ལ་བདག་བསྟོད་དོ། །བྷྱོཿ ཀླུ་ལ་དབང་བསྒྱུར་ཀླུ་མོ་དཔལ་འབར་མ། །གཙུག་ན་རིན་ཆེན་བུ་མོ་ཡིད་འོང་མ། །རོལ་པའི་མཚོ་བདུན་གནས་ཀྱི་གཙོ་མོ་མཛད། །ཀླུ་མོ་དཔལ་འབར་མ་ལ་བདག་བསྟོད་དོ། །བྷྱོཿ གནོད་སྦྱིན་དབང་བསྒྱུར་གནོད་སྦྱིན་དཔལ་འབར་མ། །གང་བ་བཟང་པོའི་བུ་མོ་ཤིང་གྲིབ་མ། །ནགས་ཚལ་དྲྭ་བ་ཅན་གྱི་གཙོ་མོ་མཛད། །གནོད་སྦྱིན་དཔལ་འབར་མ་ལ་བདག་བསྟོད་དོ། །བྷྱོཿ བདུད་ལ་དབང་བསྒྱུར་བདུད་མོ་དཔལ་འབར་མ། །རེ་ལྡེ་མགོ་ཉག་བུ་མོ་རེ་མ་ཏི། །བདུད་མཁར་རྩེ་དགུ་གནས་ཀྱི་གཙོ་མོ་མཛད། །བདུད་མོ་དཔལ་འབར་མ་ལ་བདག་བསྟོད་དོ། །དམ་རྫས་བརྒྱན་པའི་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་བའི་ཕྲིན་ལས་མཛོད། །

ཅེས་པ་ནི་རྒྱུད་ལས་ཕྱུང་བའོ། །ཧྲཱིཿ དབྱིངས་ཕྱུག་དཔལ་ལྡན་ལྷ་མོ་ཆོས་ཀྱི་སྒྲོན། །ཉི་ཤར་གངས་ལྟར་དཀར་དམར་མདངས་དང་ལྡན། །གཟུགས་བཟང་གཟི་བརྗིད་འོད་ཕྲེང་དྲྭ་བ་འགྱེད། །ལྟ་སྡུག་ཡིད་འོང་ཨ་ཕྱིར་ཕྱག་འཚལ་བསྟོད། །ཞལ་གཅིག་ཕྱག་གཉིས་ཞབས་གཉིས་མཉམ་པར་བཞེངས། །ཞབས་འོག་བདུད་བགེགས་འབྱུང་པོའི་ཚོགས་རྣམས་མནན། །ཕྱག་གཡས་དངུལ་དཀར་མེ་ལོང་མཛེས་པ་བསྣམས། །སྲིད་གསུམ་གསལ་མཛད་ཨ་ཕྱིར་ཕྱག་འཚལ་བསྟོད། །ཕྱག་གཡོན་ཡིད་བཞིན་ནོར་བུ་རིན་པོ་ཆེ། །རྒྱལ་བ་མ་ལུས་མཉེས་པའི་མཆོད་པ་དང༌། །སེམས་ཅན་ཀུན་གྱི་དགོས་འདོད་རེ་སྐོང་མ། །ཚོགས་གཉིས་རྫོགས་མཛད་ཨ་ཕྱིར་ཕྱག་འཚལ་བསྟོད། །ལྷ་མིན་གནོད་སྦྱིན་མཁའ་འགྲོའི་ཚོགས་དང་བཅས། །བདུད་འཇོམས་ལྷ་མིན་གཡུལ་ངོ་བཟློག་པར་མཛད། །དཀར་པོ་ལྷ་ཡི་ཆབ་སྲིད་དབུགས་འབྱིན་མ། །ཕྲིན་ལས་བཞི་ལྡན་ཨ་ཕྱིར་ཕྱག་འཚལ་བསྟོད། །སྲིད་གསུམ་དབང་བསྡུད་འགྲོ་བ་མ་ལུས་སྐྱོང༌། །སངས་རྒྱས་སྟོང་གི་བསྟན་པ་སྲུང་བར་མཛད། །འགྲོ་བའི་བསམ་པ་ཆོས་བཞིན་སྒྲུབ་མཛད་མ། །ཡིད་བཞིན་བསམ་འགྲུབ་ཨ་ཕྱིར་ཕྱག་འཚལ་བསྟོད། །བྱང་ཆུབ་ཐུགས་ཀར་ཀུན་བཟང་ཆོས་ཀྱི་སྒྲོན། །ལྷ་མི་འཇིག་རྟེན་ཀུན་གྱིས་མཆོད་གྱུར་མ། །གླིང་བཞི་ཀུན་ཏུ་རྒྱུ་བའི་དྲག་མོ་རྒྱལ། །དཔལ་ལྡན་ཆོས་ཀྱི་སྒྲོན་མར་ཕྱག་འཚལ་བསྟོད། །དེང་སང་བོད་ཡུལ་དབུས་ཀྱི་རྡོ་རྗེ་གདན། །དཔལ་གྱི་འབྲི་གུང་ཕོ་བྲང་བརྟན་བཞུགས་ནས། །ཆོས་མཛད་སྒྲུབ་པ་པོ་རྣམས་སྐྱོང་མཛད་མ། །བཀའ་སྲུང་ཡང་དག་ཨ་ཕྱིར་ཕྱག་འཚལ་བསྟོད། །བསླབ་གསུམ་རྒྱན་ལྡན་སྒྲུབ་པའི་རྣལ་འབྱོར་པས། །ཞིང་བསམ་དངོས་གསུམ་རྟེན་ཅིང་འབྲེལ་པར་འབྱུང༌། །མ་ནོར་ཚུལ་བཞིན་བསྒྲུབས་ནས་མཆོད་གྱུར་ན། །ཅི་འདོད་དངོས་གྲུབ་སྟེར་ལ་ཕྱག་འཚལ་བསྟོད། །བདག་གིས་ཁྱེད་ལ་མཆོད་ཅིང་གསོལ་བ་ཡིས། །འགྲོ་དྲུག་ཆུ་བོར་བྱིང་བའི་མ་རྒན་རྣམས། །ཉོན་མོངས་དུག་གསུམ་དབང་དུ་མི་གཏོང་ཞིང༌། །ཚོགས་གཉིས་རྫོགས་པའི་ཕྲིན་ལས་མཛད་དུ་གསོལ། །ཁྱད་པར་ཆོས་རྗེའི་བཀའ་སྲུང་ཐུགས་དམ་ཅན། །ལས་སུ་སངས་རྒྱས་བསྟན་པ་གཉན་པོ་སྲུངས། །ཟས་སུ་དམ་རྫས་བདུད་རྩིའི་མཆོད་གཏོར་བཞེས། །རྣལ་འབྱོར་བཅོལ་བའི་ཕྲིན་ལས་གྲུབ་པར་མཛོད། །

ཅེས་པ་སྐྱོབ་པ་ཉིད་ཀྱིས་བསྟོད་པའོ། །ཧཱུྂ བཞིན་བཟང་དབྱིངས་ཕྱུག་དཔལ་ལྡན་ཆོས་ཀྱི་སྒྲོན། །སྐུ་མདོག་དཀར་དམར་འགྱུར་མེད་འགྱིང་བག་ཅན། །འཁོར་བའི་ལོག་ལྟ་སྐེམས་བྱེད་འོད་མངའ་མ། །བདེ་ཆེན་དགའ་སྟེར་རབ་དགྱེས་དཔའ་མོ་སྟེ། །ཞལ་གཅིག་ཕྱག་གཉིས་ཞི་བྱེད་འཛུམ་པའི་སྐུ། །ཕྱག་གཡས་ཌཱ་རུ་སྙན་པ་ཀུན་ཁྱབ་སྒྲོག །གཡོན་པ་ཐོད་ནང་ཡིད་བཞིན་ནོར་བུ་འཛིན། །སྒྲུབ་པ་པོ་ལ་དངོས་གྲུབ་ཀུན་སྩོལ་ཅིང༌། །ཟ་འོག་སྣ་ལྔའི་ན་བཟའ་སྐུ་ལ་གསོལ། །རིན་པོ་ཆེས་བརྒྱན་དར་གྱི་ཅོད་པན་འཕུར། །ཆིབས་སུ་སྤྲིན་གསེབ་ཆུ་རྟ་སྔོན་པོ་བཅིབས། །གཡུ་མཐུར་སྔོན་པོ་གསེར་སྲབ་སེར་པོས་བརྒྱན། །དར་ཆེན་གློ་ནན་མུ་མེན་ཡོབ་ཆེན་འཁྲོལ། །ཟ་འོག་དར་གདན་གསེར་སྒའི་སྒ་སྟེང་དུ། །དབྱིངས་ཕྱུག་དཔལ་ལྡན་ལྷ་མོ་བཞད་པའི་ཚུལ། །སྙིང་རྗེ་ཆེན་པོས་ཕོ་ཉའི་ཆོ་འཕྲུལ་སྟོན། །ལྷ་མིན་གནོད་སྦྱིན་མཁའ་འགྲོའི་ཚོགས་ཀྱིས་བསྐོར། །ཕྲིན་ལས་བཞི་ལྡན་སྤྲོས་མེད་ངང་ཚུལ་ཅན། །ཕུན་སུམ་ཚོགས་གནས་དཔལ་གྱི་འབྲི་གུང་དུ། །ལོངས་སྤྱོད་སྤེལ་ཕྱིར་བཀའ་སྲུང་ཀུན་མཛད་མ། །བསྟན་པ་བསྲུང་ཕྱིར་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་བའི་ཕྲིན་ལས་མཛོད། །ཅེས་པ་འདི་ནི་འཇིག་རྟེན་མགོན་པོས་མཛད་པའོ། །བྷྱོཿ རིན་ཆེན་ལས་གྲུབ་རབ་གསལ་གཞལ་ཡས་སུ། །བདུད་བགེགས་རུ་དྲ་བསྣོལ་བའི་ཁྲི་སྟེང་དུ། །ཧྲཱིཿལས་བྱུང་བའི་དཔལ་ལྡན་ཆོས་ཀྱི་སྒྲོན། །འགྲོ་བའི་གཉེན་མཆོག་ཁྱོད་ལ་བདག་བསྟོད་དོ། །སྤྲོས་བྲལ་ཆོས་ཀྱི་དབྱིངས་ལས་མ་གཡོས་ཀྱང༌། །བརྩེ་བ་ཆེན་པོས་འགྲོ་ལ་རབ་དགོངས་ནས། །སྣ་ཚོགས་སྤྲུལ་པས་སྒྱུ་མའི་གཟུགས་བཟུང་ནས། །སྣང་སྲིད་དབང་བསྡུད་ཁྱོད་ལ་བདག་བསྟོད་དོ། །ཁྱོད་ཀྱི་རབ་དཀར་དྭངས་པའི་མདངས་མཆོག་གིས། །ཟླ་བའི་གཟི་བརྗིད་རྣམ་པར་འཕྲོག་པ་བཞིན། །འཛུམ་ཞིང་མཛེས་པའི་འགྱིང་བག་དང་ལྡན་པའི། །ཞི་བའི་ལས་མཛད་ཁྱོད་ལ་བདག་བསྟོད་དོ། །དུས་གསུམ་ཐོགས་མེད་སྤྱན་དང་ལྡན་པའི་ཕྱིར། །གསལ་དྭངས་དངུལ་དཀར་མེ་ལོང་གཡས་ན་བསྣམས། །ཡིད་བཞིན་རེ་སྐོང་ནོར་བུ་གཡོན་ན་འཛིན། །དགོས་འདོད་ཀུན་འགྲུབ་ཁྱོད་ལ་བདག་བསྟོད་དོ། །སྐུ་ལ་ལྷུབ་ལྷུབ་དར་གྱི་ན་བཟའ་གསོལ། །དུང་ཐོད་རིན་ཆེན་བརྒྱན་གྱིས་དབུ་ལ་སྤྲས། །བདུད་བགེགས་རུ་ཏྲ་འབྱུང་པོ་བྲན་དུ་འཁོལ། །མཁའ་འགྲོའི་གཙོ་བོ་ཁྱོད་ལ་བདག་བསྟོད་དོ། །ཁྱད་པར་འབྲི་གུང་གཙུག་ལག་ཁང་ཆེན་དུ། །བརྟན་པར་བཞུགས་ནས་ཆོས་མཛད་སྒྲུབ་པ་པོའི། །བསམ་པའི་དོན་སྒྲུབ་མི་མཐུན་ཕྱོགས་ལས་སྐྱོབ། །བར་ཆད་ཀུན་སེལ་ཁྱོད་ལ་བདག་བསྟོད་དོ། །མ་གཅིག་དྲག་མོའི་ལས་ལ་སྐྱོད་པའི་ཚེ། །རྫུ་འཕྲུལ་ཤུགས་འཆང་ཆུ་རྟ་གྲོ་སྔོན་བཅིབས། །གློག་འགྱུ་ཙམ་གྱིས་སྟོང་གསུམ་ཁྱབ་པར་ཉུལ། །བསྟན་པའི་གཉེར་མཛད་ཁྱོད་ལ་བདག་བསྟོད་དོ། །གཡས་པས་སྟོང་ཉིད་ཌཱ་རུ་དྲག་ཏུ་འཁྲོལ། །གཡོན་པ་སྙིང་རྗེས་བདུད་ཁྲག་ཞལ་དུ་གསོལ། །མི་རྐང་གླིང་བུས་མ་ཚོགས་དབང་དུ་བསྡུད། །མ་རུངས་སྒྲོལ་མཛད་ཁྱོད་ལ་བདག་བསྟོད་དོ། །སངས་རྒྱས་བསྟན་པ་གཉེན་པོ་གཤིག་པ་དང༌། །བླ་མ་ལ་སྨོད་ཆོས་འཁོར་འཇོམས་པའི་དགྲ། །རང་བཞིན་མ་རུངས་གདུག་པའི་སེམས་ལྡན་པ། །མ་ལུས་མྱུར་དུ་སྒྲོལ་བའི་ཕྲིན་ལས་མཛོད། །བརྒྱུད་ལྡན་བླ་མ་དམ་པའི་སྤྱན་སྔ་རུ། །བརྒྱུད་སྲུང་དམ་ཅན་སྐྱོང་བར་ཞལ་བཞེས་པའི། །སྡིག་ཅན་གཟུགས་ཕུང་ཤ་ཁྲག་གཏོར་མ་འདི། །གསོལ་ལོ་རོལ་ཞིག་ཕྲིན་ལས་གྲུབ་པར་མཛོད། །

ཅེས་པ་འདི་ནི་ཆོས་རྗེ་དྷ་རྨ་རཱ་ཛས་མཛད་པའོ། བྷྱོཿ ཉི་མ་ཕྱོགས་ཕྱོགས་ཕ་གི་ན། །ཉི་མ་ནུབ་ཕྱོགས་ཕ་གི་ན། །གངས་དཀར་དགུང་དུ་རྩེ་མཐོ་བ། །མཐོ་ལ་གཉན་ནོ་ཚེ་རིང་མ། །དེ་ལ་བརྟེན་པའི་ལྷ་མོ་ནི། །གཙོ་མོ་བཀྲ་ཤིས་ཚེ་རིང་མ། །འཁོར་ནི་འཇིག་རྟེན་སྨན་མོ་བཞི། །མཐིང་གི་ཞལ་བཟང་མ་དང་ནི། །མི་གཡོ་བློ་བཟང་མ་དང་བཅས། །ཅོད་པན་མགྲིན་བཟང་མ་དང་ནི། །གཏད་དཀར་འགྲོ་བཟང་མ་དང་བཅས། །གཙོ་འཁོར་ཐམས་ཅད་མཚན་ཉིད་མཐུན། །སྐུ་ལ་དར་དཀར་རས་དཀར་གསོལ། །སོ་སོའི་ཕྱག་མཚན་ཕྱག་ན་བསྣམས། །བསྟན་མ་བཅུ་གཉིས་ཁྱོད་ཀྱི་འཁོར། །རྫུ་འཕྲུལ་ཆེན་པོ་མངའ་བ་རྣམས། །བདག་གི་གནས་འདིར་སྤྱན་འདྲེན་གྱི། །མཆོད་གཏོར་བཞེས་ལ་དངོས་གྲུབ་སྩོལ། །འཆི་མེད་ཚེ་ཡི་དངོས་གྲུབ་སྩོལ། །བང་མཛོད་ནོར་གྱི་དངོས་གྲུབ་སྩོལ། །སྣང་གསལ་པྲ་ཡི་དངོས་གྲུབ་སྩོལ། །རྐང་བཞི་ཕྱུགས་ཀྱི་དངོས་གྲུབ་སྩོལ། །རྨ་གཡང་ཟས་ཀྱི་དངོས་གྲུབ་སྩོལ། །ཆེ་བཙན་མཐུ་ཡི་དངོས་གྲུབ་སྩོལ། །རྗེ་བཙུན་ཆེན་པོའི་སྤྱན་སྔ་རུ། །ཁས་བླངས་བཞིན་དུ་དམ་ལ་འདུས། །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་འགྲུབ་པར་མཛོད། །ཧཱུྂ ཉི་ཤུ་རྩ་བཞིའི་ཡུལ་རྣམས་ཀུན་གྱི་གཙོ། །ཉེ་བའི་ཐུང་སྤྱོད་དཔལ་གྱི་ཙཱ་རི་ཏྲ། །རབ་འཇིགས་དུར་ཁྲོད་ཆེན་པོར་རྟག་ཏུ་རོལ། །ག་ཡ་དྷ་ར་ཁྱོད་ལ་བདག་བསྟོད་དོ། །རྒྱལ་བས་དབང་བསྐུར་ཀུན་དགའ་གཞོན་ནུ་ཞེས། །ཞིང་སྐྱོང་ཆེན་པོ་ཨ་མྲ་བརྩེགས་པའི་ཞལ། །ཤ་ཟ་ཁྲག་འཐུང་ཟ་བྱེད་སེང་གེའི་གདོང༌། །སྲོག་བདག་ཆེན་པོ་ཁྱོད་ལ་བདག་བསྟོད་དོ། །མེ་རླུང་དབུས་ན་དགྲ་བགེགས་གདན་སྟེང་དུ། །དར་ནག་བེར་གྱོན་རྟ་ནག་རྟིང་དཀར་བཅིབས། །རུ་དར་ནག་པོ་དམར་གཏོར་ནམ་མཁར་འཕྱར། །སྡེ་བརྒྱད་དབང་བསྡུད་ཁྱོད་ལ་བདག་བསྟོད་དོ། །བདུད་ཀྱི་དམག་དཔོན་སྲིན་པོ་ཁྲོས་པའི་ཞལ། །མཐུ་རྩལ་དྲག་ཤུལ་མྱུར་མགྱོགས་སྟོབས་དང་ལྡན། །བསྟན་པ་སྲུང་དང་རྣལ་འབྱོར་སྐྱོང་ལ་བརྩོན། །ནག་པོ་ཆེན་པོ་ཁྱོད་ལ་བདག་བསྟོད་དོ། །དབུག་བྲལ་བསྣོལ་མ་ཅང་ཤེས་དམར་པོའི་སྟེང༌། །དར་དམར་བེར་གྱོན་བདུད་མོ་སེང་གདོང་མ། །གཡས་གཡོན་ཕྱག་ན་རྩེ་གསུམ་དགྲ་སྙིང་འཛིན། །དམ་ཉམས་སྲོག་གཅོད་ཁྱོད་ལ་བདག་བསྟོད་དོ། །ཤིན་ཏུ་མི་བསྲུན་བམ་རོ་ཕོ་མོའི་ཚོགས། །ཚར་གཅོད་ཕན་འདོགས་བྱེད་པ་དྲེགས་པའི་འཁོར། །བཀའ་གཉན་བྱེ་བ་སྟོང་ཕྲག་འབུམ་དང་བཅས། །བསྟན་སྲུང་འཁོར་དང་བཅས་ལ་བསྟོད་དོ། །ཤ་ཁྲག་དམར་གྱི་གཏོར་མ་འདི་བཞེས་ལ། །ཐུགས་དམ་རྒྱུད་བསྐུལ་བཅོལ་བའི་ཕྲིན་ལས་མཛོད། །ཀྱཻ

སུམ་ཅུ་རྩ་གསུམ་དགའ་ལྡན་ལྷ་ཡི་ཡུལ། །རྣམ་པར་རྒྱལ་བའི་ཁང་བཟང་ཆེན་པོ་ན། །གདོད་ནས་མ་སྐྱེས་རང་བཞིན་དག་པའི་ལྷ། །མཉམ་ཉིད་རིག་པའི་ལྷ་ལ་བདག་བསྟོད་དོ། །སྟོན་པ་ཆེན་པོ་ཤཱཀྱ་ཐུབ་པ་ཡི། །བསྟན་པ་སྲུང་ཞིང་ལེགས་ཉེས་སྟངས་འཛིན་པའི། །དགེ་བསྙེན་ཆེན་པོ་རྡོ་རྗེ་ལེགས་པ་སྟེ། །འཇིག་རྟེན་སྐྱོང་བའི་ལྷ་ལ་བདག་བསྟོད་དོ། །ཁྱོད་ནི་ཡབ་ཡུམ་དམུ་བདུད་བཤོས་པའི་སྲས། །སྔོན་ལས་དག་པས་སངས་རྒྱས་ཆོས་དང་མཇལ། །ལྷ་མི་ཀུན་ལ་དབང་བསྒྱུར་རྫུ་འཕྲུལ་ཅན། །དམུ་བདུད་དཀར་པོ་ཁྱོད་ལ་བདག་བསྟོད་དོ། །དོན་དམ་ངེས་པའི་བདེན་པ་མ་མཐོང་ཡང༌། །སྐྱེས་མཆོག་ཁྱད་པར་ཅན་གྱི་གང་ཟག་གིས། །དབང་བསྐུར་མིང་བཏགས་བསྟན་པའི་གཉེར་གཏད་པའི། །ཆོས་སྐྱོང་སྲུང་མ་ཁྱོད་ལ་བདག་བསྟོད་དོ། །ཁྱོད་ནི་མཐུ་སྟོབས་རྫུ་འཕྲུལ་ཆེ་བ་ཡིས། །སྐུ་མདོག་ཕྱག་མཚན་གཅིག་ཏུ་མ་ངེས་ཀྱང༌། །སྔགས་ཀྱི་དམ་ཚིག་ཕྱག་གཡས་རྡོ་རྗེ་བསྣམས། །རྡོ་རྗེ་ལེགས་པ་ཁྱོད་པ་བདག་བསྟོད་དོ། །ཤ་ཁྲག་དམར་གྱི་གཏོར་མ་འདི་བཞེས་ལ། །སྐྱེས་བུ་དགེ་བསྙེན་ཐུགས་དམ་དུས་ལ་བབས། །མཆེད་འཁོར་སུམ་བརྒྱ་དྲུག་ཅུའི་ཚོགས་དང་བཅས། །སངས་རྒྱས་བསྟན་པ་སྲུང་བའི་ལས་མཛོད་ཅིག །ཧཱུྂ ཆོས་སྐྱོང་མགོན་པོ་ནག་པོ་ལ། །བཅོམ་ལྡན་ཕྱག་ན་རྡོ་རྗེ་ཡིས། །ཁྱོད་ལ་གསང་བའི་མཚན་གསོལ་པ། །ནག་པོ་དུར་ཁྲོད་རོ་ལངས་བདག །མཚན་ནས་འབོད་དོ་ད་ཚུར་བྱོན། །ཆོས་སྐྱོང་མགོན་པོ་ནག་པོ་ལ། །བཅོམ་ལྡན་འཇམ་དཔལ་བཤེས་གཉེན་གྱིས། །ཁྱེད་ལ་གསང་བའི་མཚན་གསོལ་བ། །ནག་པོ་མནའ་ཟན་ཡོངས་ཀྱི་གཤེད། །མཚན་ནས་འབོད་དོ་ད་ཚུར་བྱོན། །ཆོས་སྐྱོང་མགོན་པོ་ནག་པོ་ལ། །བཅོམ་ལྡན་སྤྱན་རས་གཟིགས་དབང་གིས། །ཁྱོད་ལ་གསང་བའི་མཚན་གསོལ་བ། །དགེ་བསྙེན་ལེགས་ལྡན་ནག་པོ་ཆེ། །མཚན་ནས་འབོད་དོ་ད་ཚུར་བྱོན། །ཆོས་སྐྱོང་མགོན་པོ་ནག་པོ་ལ། །བཅོམ་ལྡན་རྡོ་རྗེ་སེམས་དཔའ་ཡིས། །ཁྱོད་ལ་གསང་བའི་མཚན་གསོལ་བ། །མཐུ་ཆེན་ལོག་འདྲེན་བགེགས་ཀྱི་གཤེད། །མཚན་ནས་འབོད་དོ་ད་ཚུར་བྱོན། །ཆོས་སྐྱོང་མགོན་པོ་ནག་པོ་ལ། །དུས་གསུམ་སངས་རྒྱས་མངའ་གསོལ་བ། །ཐོད་སྐམ་ལྔ་ཡིས་དབུ་ལ་བརྒྱན། །ཆོས་སྐྱོང་མགོན་པོ་ནག་པོ་ལ། །དཀོན་མཆོག་གསུམ་གྱིས་མངའ་གསོལ་བ། །ཁྲིམས་ཀྱི་ཆ་ལུགས་གསུམ་དང་ལྡན། །ཆོས་སྐྱོང་མགོན་པོ་ནག་པོ་ལ། །རིགས་གསུམ་མགོན་པོས་མངའ་གསོལ་བ། །དཔྲལ་བར་ཁྲོ་གཉེར་གསུམ་དང་ལྡན། །ཆོས་སྐྱོང་མགོན་པོ་ནག་པོ་ལ། །རིགས་གསུམ་ཁྲོ་བོས་མངའ་གསོལ་བ། །ཞལ་གྱི་མདངས་བཅད་གསུམ་དང་ལྡན། །ཆོས་སྐྱོང་མགོན་པོ་ནག་པོ་ལ། །ལྷ་ཆེན་བརྒྱད་ཀྱིས་མངའ་གསོལ་བ། །དབུ་སྐྲ་ཁམས་སེར་གྱེན་དུ་འབར། །ཆོས་སྐྱོང་མགོན་པོ་ནག་པོ་ལ། །ལྷ་རྣམས་ཀུན་གྱིས་མངའ་གསོལ་བ། །གསོ་སྒྲ་ཆེན་པོ་གསུམ་དང་ལྡན། །ཆོས་སྐྱོང་མགོན་པོ་ནག་པོ་ལ། །ཀླུ་ཆེན་བརྒྱད་ཀྱིས་མངའ་གསོལ་བ། །སྐུ་དང་ཡན་ལག་སྦྲུལ་གྱིས་བརྒྱན། །ཆོས་སྐྱོང་མགོན་པོ་ནག་པོ་ལ། །གཟའ་ཆེན་བརྒྱད་ཀྱིས་མངའ་གསོལ་བ། །སྨིན་མ་གློག་ལྟར་འཁྱུག་པས་གཟིགས། །ཆོས་སྐྱོང་མགོན་པོ་ནག་པོ་ལ། །རྒྱུ་སྐར་རྣམས་ཀྱིས་མངའ་གསོལ་བ། །སྐུ་སྨད་རྨེ་བའི་དབྱུ་གུས་བརྒྱན། །ཆོས་སྐྱོང་མགོན་པོ་ནག་པོ་ལ། །གནོད་སྦྱིན་རྣམས་ཀྱིས་མངའ་གསོལ་བ། །དཔུང་པ་རིན་ཆེན་འབར་བས་བརྒྱན། །ཆོས་སྐྱོང་མགོན་པོ་ནག་པོ་ལ། །ནོར་ལྷ་རྣམས་ཀྱིས་མངའ་གསོལ་བ། །ཕྱག་གཡས་དང་པོས་ཤིང་ཐོག་བསྣམས། །ཆོས་སྐྱོང་མགོན་པོ་ནག་པོ་ལ། །དཔའ་བོ་གིང་གིས་མངའ་གསོལ་བ། །ཕྱག་གཡས་འོག་མ་རལ་གྲི་འཛིན། །ཆོས་སྐྱོང་མགོན་པོ་ནག་པོ་ལ། །མ་མོ་རྣམས་ཀྱིས་མངའ་གསོལ་བ། །ཕྱག་གཡོན་དང་པོ་ཐོད་ཁྲག་འཛིན། །ཆོས་སྐྱོང་མགོན་པོ་ནག་པོ་ལ། །དབང་ཕྱུག་ཆེན་པོས་མངའ་གསོལ་བ། །ཕྱག་གཡོན་འོག་མ་རྩེ་གསུམ་འཛིན། །ཆོས་སྐྱོང་མགོན་པོ་ནག་པོ་ལ། །ཨུ་མ་དེ་ཝཱིས་མངའ་གསོལ་བ། །པདྨ་ཉི་མའི་གདན་ལ་བཞུགས། །ཆོས་སྐྱོང་མགོན་པོ་ནག་པོ་ལ། །འཆི་བདག་གཤིན་རྗེས་མངའ་གསོལ་བ། །ཞལ་གྱི་མཆེ་བ་ཟུར་གསུམ་གཙིགས། །ཆོས་སྐྱོང་མགོན་པོ་ནག་པོ་ལ། །ཞིང་སྐྱོང་རྣམས་ཀྱིས་མངའ་གསོལ་བ། །མི་མགོ་རློན་པའི་དོ་ཤལ་ཅན། །ཆོས་སྐྱོང་མགོན་པོ་ནག་པོ་ལ། །ནག་པོ་བདུད་ཀྱིས་མངའ་གསོལ་བ། །སྐུ་མདོག་མཐིང་ནག་འོད་དུ་འབར། །ཆོས་སྐྱོང་མགོན་པོ་ནག་པོ་ལ། །སྲིན་པོ་རྣམས་ཀྱིས་མངའ་གསོལ་བ།

ཁྲག་ཞག་འབར་བའི་ཐིག་ལེས་བརྒྱན། །ཆོས་སྐྱོང་མགོན་པོ་ནག་པོ་ལ། །ཁྲོ་རྒྱལ་རྣམས་ཀྱིས་མངའ་གསོལ་བ། །གསུས་ཁྱིམ་ཆེ་ཞིང་ཐུར་དུ་འཕྱང༌། །ཆོས་སྐྱོང་མགོན་པོ་ནག་པོ་ལ། །ཚེ་བདག་རྣམས་ཀྱིས་མངའ་གསོལ་བ། །སྐུ་ཡི་ལྟེ་བ་ཟུར་གསུམ་ཟབ། །ཆོས་སྐྱོང་མགོན་པོ་ནག་པོ་ལ། །གཅན་གཟན་རྣམས་ཀྱིས་མངའ་གསོལ་བ། །དཔའ་བོ་སྟག་གི་ཤམ་ཐབས་གསོལ། །ཆོས་སྐྱོང་མགོན་པོ་ནག་པོ་ལ། །སྨན་མོ་རྣམས་ཀྱིས་མངའ་གསོལ་བ། །དྲིལ་བུ་གཡེར་ཁའི་སྙན་པ་སྒྲོག །ཆོས་སྐྱོང་མགོན་པོ་ནག་པོ་ལ། །དུར་ཁྲོད་བརྒྱད་ཀྱིས་མངའ་གསོལ་བ། །བམ་ཆེན་རོ་ཡི་གདན་ལ་བཞུགས། །ཆོས་སྐྱོང་མགོན་པོ་ནག་པོ་ལ། །རི་དྭགས་རྣམས་ཀྱིས་མངའ་གསོལ་བ། །རིན་ཆེན་འབར་བའི་དོ་ཀེར་ཅན། །ཆོས་སྐྱོང་མགོན་པོ་ནག་པོ་ལ། །དམྱལ་བ་རྣམས་ཀྱིས་མངའ་གསོལ་བ། །སྤྱན་ནས་བསྐལ་བའི་མེ་ཆེན་འབར། །ཤངས་ནས་བསྐལ་པའི་རླུང་ནག་འཚུབ། །ཞལ་ནས་བསྐལ་པའི་ཆུ་ཆེན་འབྲུབ། །མགོན་པོའི་ཐུགས་དམ་རྒྱུད་བསྐུལ་ལོ། །མ་སྲིང་ཡུམ་གྱི་ཐུགས་དམ་བསྐང༌། །གཙུག་ཏོར་དཀར་མོ་སྐུ་ཡི་ཡུམ། །ཨཱརྻ་པ་ལོ་གསུང་གི་ཡུམ། །རྡོ་རྗེ་སྒེག་མོ་ཐུགས་ཀྱི་ཡུམ། །ལམ་བོ་ཏཱ་ར་ཡོན་ཏན་ཡུམ། །བྱི་ཏོ་ཏ་མ་ལས་ཀྱི་ཡུམ། །ཨུ་ཙུ་སྨ་ར་འོད་ཀྱི་ཡུམ། །ཀར་ཤ་པ་ནི་ཕྲིན་ལས་ཡུམ། །ཀཾ་ཀ་རི་ནི་ཕོ་ཉ་མོ། །མ་སྲིང་ཡུམ་གྱི་ཐུགས་དམ་བསྐང༌། །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། ། ཅེས་དང་དེ་ནས་ཐུན་གྱི་གཏོར་མ་འབུལ་བར་འདོད་པས། གཏོར་མ་སྟེགས་བུའི་ཁར་བསྒྱུར་ཞིང་བདུད་རྩི་བྲན་ལ། སྒྲུབ་པ་པོ་ཡི་དམ་གྱི་ང་རྒྱལ་དང་ལྡན་པས། དགུག་བཞུགས་ལེགས་པར་བྱས་ལ། ལས་ལ་བསྐུལ་བ་ནི་འདི་སྐད་དོ། །ཧཱུྂ དུར་ཁྲོད་ཆེན་པོ་བསིལ་བའི་ཚལ། །འཇིགས་སུ་རུང་དང་བསྐལ་པའི་མེ། །དམར་ནག་འཁྲུགས་པའི་ཀློང་དཀྱིལ་ནས། །མ་ཧཱ་ཀཱ་ལ་བྱ་རོག་གདོང༌། །ཧཱུྂ་ལས་བྱུང་བའི་ནག་པོ་ཆེ། །ཐུང་ལ་སྦོམ་པའི་གསུས་པོ་ཆེ། །ཧ་ཧ་ཞེས་སྒྲོག་འཇིགས་པར་བྱེད། །དུག་སྦྲུལ་གདུག་པས་སྐུ་ལ་བརྒྱན། །གཏུམ་པོ་སྤྱན་གསུམ་འབར་བ་སྟེ། །ཕྱག་གཡས་འབར་བའི་གྲི་གུག་འཕྱར། །དམ་ཉམས་དོན་སྙིང་ཚལ་པར་འགས། །གཡོན་པས་ཐོད་པ་ཁྲག་བཀང་འཛིན། །རྡོ་རྗེ་སྲིན་པོ་ཁྲག་ལ་འཐུང༌། །རལ་པ་ཁམ་སེར་གྱེན་དུ་འབར། །མི་མགོ་རློན་པའི་དོ་ཤལ་ཅན། །རྡོ་རྗེ་གནོད་སྦྱིན་དགྲ་ལ་ཕོབ། །ཁ་ནས་ཁྲག་གི་རྒྱུན་འཛག་པ། །རྣོ་ལ་འཁྱོག་པའི་མཆེ་བ་གཙིགས། །རྟག་ཏུ་ཤ་དང་ཁྲག་ལ་དགྱེས། །དགྲ་བོའི་སྲོག་རྩ་འདྲེན་པར་བྱེད། །སྟག་ལྤགས་རློན་པའི་ཤམ་ཐབས་ཅན། །ཉི་མ་འབུམ་གྱི་གཟི་བརྗིད་ཅན། །ཞལ་ནས་དམ་ཉམས་མཱ་ར་ཡ། །ཧཱུྂ་ཧཱུྂ་ཕཊ྄་ཕཊ྄་སྒྲ་སྒྲོག་པས། །ཀླུ་གདོན་ནག་པོ་འཁོར་གྱིས་བསྐོར། །ཞབས་གཉིས་ས་ལ་བརྡབས་པ་ཡིས། །ཐམས་ཅད་སྒྲོལ་ཞིང་རྡུལ་དུ་བརླག

།ཁྱོད་ཀྱི་སྤྲུལ་པས་བར་སྣང་གང༌། །བྱ་རོག་གདོང་ཅན་ཕྲིན་ལས་མཛོད། །ཧཱུྂ སོ་རྣོན་ལག་པ་དམར་པོ་ཡི། །མཆུ་ནི་ཁྲག་གིས་བཀུས་པ་སྟེ། །ལུས་ཕྱེད་དག་ནི་ཟོས་པ་ཡི། །མཁལ་མ་སྙིང་དང་ནང་ཁྲོལ་གྱིས། །སྙིམ་པ་ཤིན་ཏུ་བཀང་ནས་ནི། །ཟ་ཞིང་དུ་ནི་རྒྱུག་པ་ཡི། །ཤ་ཟ་འབུམ་གྱི་འཁོར་གྱིས་བསྐོར། །ཁྱོད་ཀྱིས་མི་ཐུབ་གང་ཡང་མེད། །འདས་དང་མ་བྱོན་ད་ལྟར་གྱི། །བསྟན་པ་བསྲུང་བར་ཞལ་གྱིས་བཞེས། །བསྟན་ལ་སྡང་བ་ཕུང་བར་མཛོད། །སྟོབས་ཆེན་ཐུགས་དམ་དུས་ལ་བབས། །མ་གཡེལ་མ་གཡེལ་ཕུར་བུས་ཐོབ། །ཁ་ནས་མེ་འབར་རྒྱ་མཚོ་སྐེམས། །འུར་འུར་ཆེམ་ཆེམ་སྤྲིན་ནག་འཁྲིགས། །མ་རུངས་འབྲུག་སྒྲ་དི་རི་རི། །མི་བཟད་གློག་འོད་སྐེམས་སེ་སྐེམ། །གནམ་ལྕགས་ཐོག་གི་བུ་ཡུག་འཚུབ། །རྡོ་རྗེ་མེ་ཡི་སེར་ཆེན་འབེབས། །དཔྲལ་བའི་ཁྱུང་གིས་ཁྱུང་ཆར་ཕོབ། །དམ་ཉམས་ཐལ་བའི་རྡུལ་དུ་རློག །བླ་མ་ལ་སྡང་གསང་སྔགས་སྨོད། །དམ་ཉམས་ཤ་ཟོ་ཁྲག་ལ་འཐུང༌། །ནག་པོ་ཆེན་པོ་དགྲ་ལ་བྷྱོཿ །དམ་ཉམས་སྡིག་ཅན་དགྲ་བོ་འདི། །རང་གི་ལས་བྱས་རང་ལ་སྨིན། །མ་ཧཱ་ཀཱ་ལ་ཕྲིན་ལས་མཛོད། །གནམ་ལྕགས་འབར་བའི་མཆུ་སྡེར་ཅན། །དམ་ཉམས་སྲོག་རྩ་མྱུར་དུ་དྲོངས། །བྱ་རོག་གདོང་ཅན་དུས་ལ་བབ། །རོལ་ཞིག་སྤྲུལ་ཞིག་ཁ་རཾ་ཁཱ་ཧི། །དུས་ལ་བབས་སོ་ས་མ་ཡ། །སྔོན་གྱི་ཐུགས་དམ་དགོངས་མཛོད་ལ། །བཅོལ་བའི་ཕྲིན་གྲུབ་པར་མཛོད། །ཧཱུྂ ཤ་ཟ་ནག་པོའི་དུས་ལ་བབས། །ཡུལ་གྱི་མིང་ནི་རྒྱ་གར་ཡུལ། །དུར་ཁྲོད་མིང་ནི་བསིལ་བའི་ཚལ། །གནས་ཀྱི་མིང་ནི་ཤིང་གི་དྲུང༌། །ཞིང་སྐྱོང་མིང་ནི་ཤ་ཟ་ཆེ། །ནག་པོ་ཆེན་པོ་སེང་གེའི་གདོང༌། །ཧྲཱིཿལས་བྱུང་བའི་མགོན་པོ་ནི། །མདོག་ནག་གཟུགས་ཐུང་གཟི་བརྗིད་ཆེ། །མགོ་བོ་སེང་གེའི་མགོ་བོ་ལ། །སྤྱན་གསུམ་སྡང་མིག་ཁྲོ་ཚུལ་བལྟ། །ལྕགས་ཀྱི་ཉག་རལ་སྔོན་པོས་བརྒྱན། །རྣོ་ལ་འཁྱོག་པའི་མཆེ་བ་གཙིགས། །ཁ་ནས་དུག་གི་མེ་སྟག་འཕྲོ། །སེང་གེའི་ང་རོ་འབྲུག་ལྟར་སྒྲོག

།ཕྱག་གཡས་རལ་གྲི་འབར་བ་བསྣམས། །དམ་ཚིག་ཉམས་པའི་སྲོག་རྩ་གཅོད། །གཡོན་པས་ཐོད་པ་ཁྲག་བཀང་བསྣམས། །དགྲ་བོའི་སྙིང་ཁྲག་དྲོན་མོ་འཐུང༌། །གཅན་ཟན་སྟག་གི་ཤམ་ཐབས་ཅན། །ཞབས་གཉིས་བརྐྱང་བསྐུམ་དགྲ་བགེགས་གནོན། །དམར་ནག་མེ་ཡི་ནང་ན་བཞུགས། །ཤ་ཟ་འབུམ་གྱི་འཁོར་གྱིས་བསྐོར། །དེ་ཡི་གཡས་དང་གཡོན་གཉིས་སུ། །འཁོར་ནི་དུས་མཚན་སྲིན་པོ་སྟེ། །དུས་མཚན་སྤྲེའུ་གདོང་པ་ཅན། །ལུས་ནི་གཅེར་བུར་འདུག་པ་ལ། །སྲིན་པོའི་ཁྲོ་ཞལ་རྔམ་ལ་འཇིགས། །ལྕགས་མགོ་ནག་པོ་སྐྲ་མེད་པ། །མིག་གཉིས་གསེར་མིག་འཁྱིལ་བ་ཅན། །ལྕགས་ཀྱི་སེན་མོ་རྣོ་བ་ཡིས། །ས་ལ་བཙུགས་ནས་སྤྱི་འགྲོ་བྱེད། །སྐེ་ལ་མགོ་བོའི་དོ་ཤལ་ཅན། །མི་ལྤགས་རློན་པ་རྐེད་ལ་དཀྲིས། །རྐང་པ་གྱེན་བསྟན་དམར་གཏོར་འཛིན། །དགྲ་བོ་མ་བཏང་ཤོ་ར་རེ། །ཁྱེད་ནི་ནན་ཏན་ཁྲོས་ཙ་ན། །ཞེ་ནག་མུན་པ་ཆེན་པོ་འདྲ། །རླུང་ནག་ཚུབ་མས་མཐའ་ནས་བསྡུད། །མེ་དཔུང་ཆེན་པོའི་དཀྱིལ་ནས་འབར། །སྤྲིན་ནག་ན་བུན་སྟེང་ན་འཁྲིགས། །འཇིག་རྟེན་གློག་དམར་འོད་ཀྱིས་ཁེངས། །བྱ་ནག་གཤོག་སྒྲ་འུ་རུ་རུ། །ཁྱི་ནག་འཁང་ཟུག་དི་རི་རི། །ཤ་ཟ་འབུམ་གྱི་སྤྲུུལ་པ་འགྱེད། །ཤ་ཟ་སྲིན་པོ་དམག་ལ་འགྱེད། །སྒྲོལ་གིང་མང་པོ་ཕོ་ཉར་འགྱེད། །ཁྱོད་ཀྱི་ཐུགས་དམ་དུས་ལ་བབ། །དམ་ཚིག་ཉམས་པའི་དགྲ་བོ་ཡི། །ཁ་དབུགས་ལོངས་ལ་དོན་སྙིང་ཕྱུང༌། །བླ་ཚེ་རྟེན་དང་ཕྲོལ་ལ་ཤོག །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །ཨོཾ་མ་ཧཱ་ཀཱ་ལ་སརྦ་ཤ་ཏྲཱུཾ་མཱ་ར་ཡ་ཧཱུྂ་ཕཊ྄། ཨོཾ་མ་ཧཱ་ཀཱ་ལ་གུ་ཎ་ཧྲྀ་ད་ཧཱུྂ་ཕཊ྄། ཨོཾ་མ་ཧཱ་ཀཱ་ལ་ཏྲཀྴད་ཛཿ ཨོཾ་མ་ཧཱ་ཀཱ་ལ་སུ་ཏྲི་ཡ་མ་དུ་ཛཿ ཨོཾ་མ་ཧཱ་ཀཱ་ལ་སིངྷ་མུ་ཁ་ཧཱུྂ་ཕཊ྄། 

ཉེ་སྙིང༌། ཨོཾ་ཤྲཱི་བཛྲ་མ་ཧཱ་ཀཱ་ལཱ་ཡ་ཧཱུྂ་ཕཊ྄། ཨོཾ་མ་ཧཱ་ཀཱ་ལ་གུ་ཎ་ཧྲྀ་ད་ཧཱུྂ་ཕཊ྄། ཨོཾ་མ་ཧཱ་ཀཱ་ལ་ཏྲཀྴད་ཛཿ ཨོཾ་མ་ཧཱ་ཀཱ་ལ་སུ་ཏྲི་ཡ་མ་དུ་ཛཿ མ་ཧཱ་ཀཱ་ལ་ཎིར་ཐུཾ་ལཾ་ཐུཾ། རིལ་རྦད། ནྲྀ་ཛཿནྲྀ་ཛཿཙིཏྟ་ལ་ཡཾ་ཐུཾ་རིལ་རྦད། ཎིར་ཤག་ཤག དགྲ་བོའི་ཙིཏྟ་ལ་ཡ། མ་ཧཱ་ཀཱ་ལ་གིངྐ་ར་དགྲ་བོའི་སྲོག་ལ་ཡ། སྙིང་ལ་ཡ། རུ་རུ་པ་ཙ་ལ་ཡ། མ་ཧཱ་ཀཱ་ལཱ་ཡ་བྷྱོ་བྷྱོཿ མ་ཧཱ་ཀཱ་ལ་དགྲ་བོའི་སྙིང་ཁྲག་འཇིབ་འཇིབ། ཆོད་ཆོད། སྲོག་རྩ་ཆོད། ཐུཾ་རིལ་རྦད། མ་ཧཱ་ཀཱ་ལ་ཤཀ་ཕྱེ་ཤཀ་ཕྱེ། མ་མ་ཏྲཀ་རུ་དྲ། དགྲ་བོ་མཱ་ར་ཡ་ཕཊ྄། ཀྱཻ། དཀོན་མཆོག་གསུམ་པོ་གཟུ་དང་དཔང༌། །ཞི་ཁྲོའི་ལྷ་ཚོགས་གཟུ་དང་དཔང༌། །མ་ཚོགས་དབང་ཕྱུག་གཟུ་དང་དཔང༌། །སློབ་དཔོན་བརྒྱུད་སྲུང་གཟུ་དང་དཔང༌། །ཡུལ་ལྷ་གཉན་པོ་གཟུ་དང་དཔང༌། །སྟེང་གི་ལྷ་ཡང་སྙན་གསོན་ཅིག །འོག་གི་ཀླུ་ཡང་སྙན་གསོན་ཅིག །བར་གྱི་གཉན་ཡང་སྙན་གསོན་ཅིག །དེ་རིང་ལྷ་ལ་མཆོད་པ་འབུལ། །ཀླུ་དང་གཉན་ལ་ཞུ་བ་བྱེད། །དེ་རིང་བདུད་ཀྱི་ལན་ཆགས་འཇལ། །དེ་རིང་དགྲ་ལ་བྷྱོཿཟོར་འཕེན། །དགྲ་བོ་མི་ནོར་སྲོག་ལ་ཡ། །ས་བདག་ཀླུ་གཉན་མཐུ་ཆེན་རྣམས། །དབང་ཕྱུག་བདག་ལ་སྙན་གསོན་ཅིག །ཆང་ལས་དེ་ནི་ངོ་ཆེ་མེད། །མེད་པ་དེ་ནི་མི་ལ་བཙལ། །གསེར་ལས་དེ་ནི་རིན་ཆེ་མེད། །སྲ་བ་དེ་ནི་བྲག་ལ་རྐོས། །གསེར་སྐྱེམས་མཆོད་པ་འདི་བཞེས་ལ། །མདོས་ཀྱི་དེ་ནི་ལམ་ཕྱེ་ཞིག །ཟོར་གྱི་དེ་ནི་ལམ་ཕྱེ་ཞིག །གཏོར་མའི་དེ་ནི་ལམ་ཕྱེ་ཞིག །མཐོ་བ་རྣམས་ནི་ཞབས་སྡོགས་ཅིག །ལྷ་གཉན་ཆེ་ཆུང་ཞབས་སྡོགས་ཤིག །དམའ་བ་རྣམས་ཀྱང་དབུ་སྨོད་ཅིག །ས་བདག་ཀླུ་གཉན་དབུ་སྨོད་ཅིག །བར་སྣང་གནས་པ་སྐུ་ཟུར་ཅིག །ཕྱོགས་སྐྱོང་རྣམས་ཀྱང་སྐུ་ཟུར་ཅིག །མདོས་དང་གཏོར་མའི་ཟེར་འཕྲོས་པས། །སྐུ་ལ་དེ་ནི་ཕོག་གོ་རེ། །རྒྱ་ལ་དེ་ནི་ཕོག་པ་ན། །ང་ཡིས་མ་ལན་མ་ཉེས་སོ། །ཡོ་གལ་དེ་ནི་དགྲ་ལ་རྩིས། །ཡང་ན་གནོད་པའི་བགེགས་ལ་རྒྱོབ། །གནོད་བྱེད་ཐལ་བའི་རྡུལ་དུ་རློག

།ཤར་གྱི་ཕྱོགས་ན་གནས་པ་ཡི། །ས་བདག་ཀླུ་གཉན་མཐུ་ཆེན་རྣམས། །དབང་ཕྱུག་བདག་ལ་སྙན་གསོན་ཅིག །གསེར་སྐྱེམས་མཆོད་པ་འདི་བཞེས་ལ། །མདོས་དང་ཟོར་གྱི་ལམ་ཕྱེ་ཞིག ། ཅེས་པ་ཕྱོགས་མཚམས་ཀུན་ལ་སྦྱོར། དེ་ནས་སྦྱོར་བསྐུར་བ་ནི། །བྷྱོཿ ཟོར་བྱུང་དང་པོ་གང་ནས་བྱུང༌། །ཟོར་བྱུང་རྒྱ་གར་ཡུལ་ནས་བྱུང༌། །རྒྱ་གར་ཡུལ་གྱི་ཚུ་རོལ་ན། །བལ་པོ་ཡུལ་གྱི་ཕ་རོལ་ན། །མར་ཡུལ་ལུང་པའི་ནང་ཤེད་ན། །ན་བྱིན་སྔོན་པོའི་ཤིང་གི་སྐྱེས། །ཤིང་གི་རྩེ་ན་དུད་ཅིག་འཐུལ། །ཤིང་གི་རྐེད་ན་མེ་ཞིག་འབར། །ཤིང་གི་རྩ་བར་མཚོ་ཞིག་འཁྱིལ། །ཤིང་གི་རྩེ་ན་དུད་འཐུལ་དེ། །སྲིན་པོ་ཁ་རག་མགོ་དགུ་བྱུང༌། །སྲིན་པོ་ཁ་རག་མགོ་དགུ་དེའི། །ཕྱག་ན་དུག་ཟོར་ནག་པོ་བསྣམས། །དུག་ཟོར་ནག་པོ་སྐེམས་སེ་སྐེམ། །ཤིང་གི་རྐེད་ལ་མེ་འབར་དེ། །སྲིན་ཕྲུག་ཁ་རག་མགོ་དགུ་བྱུང༌། །སྲིན་ཕྲུག་ཁ་རག་མགོ་དགུ་དེའི། །ཕྱག་ན་མེ་ཟོར་དམར་པོ་བསྣམས། །མེ་ཟོར་དམར་པོ་ལྷབས་སེ་ལྷབ། །ཤིང་གི་རྩ་ན་མཚོ་འཁྱིལ་དེ། །སྲིན་མོ་ཁ་རག་མགོ་དགུ་བྱུང༌། །སྲིན་མོ་ཁ་རག་མགོ་དགུ་དེའི། །ཕྱག་ན་ཁྲག་ཟོར་དམར་པོ་བསྣམས། །ཁྲག་ཟོར་དམར་པོ་ཀྱི་ལི་ལི། །དུག་ཟོར་ནག་པོ་སྐེམས་སེ་སྐེམ། །མེ་ཟོར་དམར་པོ་ལྷབས་སེ་ལྷབ། །ཁྲག་ཟོར་དམར་པོ་ཤ་ར་ར། །ཕུར་ཟོར་དམར་པོ་ཏ་ལ་ལ། །ཡུངས་ཟོར་དཀར་པོ་ཀྱི་ལི་ལི། །མདའ་ཟོར་དམར་པོ་ཤ་ར་ར། །ང་ཡིས་མ་ལན་ཁོ་ཡིས་ལན། །གཟུ་དང་དཔང་དུ་ཆོས་སྐྱོང་བཞུགས། །སྡིག་ཅན་ལས་ངན་དགྲ་བོ་འདི། །དང་པོ་ཞེ་སྡང་ཕ་ཡིས་བསྐྱེད། །བར་དུ་འདོད་ཆགས་མ་ཡིས་མངལ། །ཐ་མར་རྒྱུ་དྲུག་ལྟེ་བར་འཁོར། །ད་ནི་བསྒྲལ་བའི་དུས་ལ་བབ། །དམ་ཉམས་དགྲ་བོ་ལས་ངན་འདི། །ཞིང་གི་ལོ་ལ་ཁྲག་ཟོར་ཡ། །ཡུལ་གྱི་མི་ལ་ཁྲག་ཟོར་ཡ། །སྡིག་ཅན་ལས་ངན་དགྲ་བོ་འདི། །ཁོང་པའི་སྲོག་ལ་ཁྲག་ཟོར་ཡ། །སྡིག་ཅན་ལས་ངན་དགྲ་བོ་ལ། །ཁྲག་ཟོར་དམར་པོ་ལུས་ལ་རྒྱོབ། །མདའ་ཟོར་དམར་པོ་སྙིང་ལ་རྒྱོབ། །ཕུར་ཟོར་དམར་པོ་དཔྲལ་དུ་རྒྱོབ། །ཡུངས་ཟོར་དམར་པོ་པང་དུ་རྒྱོབ། །མེ་ཟོར་དམར་པོ་ཁོང་དུ་བསྲེགས། །དགྲ་བོ་མི་ནོར་སྲོག་ལ་ཡ། །ང་ཡིས་མ་ལན་ཁོ་ཡིས་ལེན། །གཟུ་དང་དཔང་དུ་ཆོས་སྐྱོང་བཞུགས། །ཞལ་ལྕེ་ལྷ་འདྲེ་ཡོངས་ཀྱིས་ཆོད། །ཨོཾ་མ་ཧཱ་ཀཱ་ལཱ་ཡ། །སྡང་བའི་དགྲ་བོ་ཆེ་གེའི་རཀྟ་རྩེ་མ་ཡི། །

དེ་ནས་གཏོར་སྐྱོང་བྱ་བ་ནི། །གཏོར་མདོས་ཁྲི་ཐོག་བཏོན་ནས། ཧཱུྂ ཤར་གྱི་ཕྱོགས་ཀྱི་དུར་ཁྲོད་ནས། །ཆོས་སྐྱོང་མགོན་པོ་ནག་པོ་ལ། །འཁོར་དུ་དྲི་ཟ་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །ཁྱོད་ཀྱིས་ཞི་བའི་ལས་མཛོད་ཅིག །ཧཱུྂ ལྷོ་ཡི་ཕྱོགས་ཀྱི་དུར་ཁྲོད་ནས། །ཆོས་སྐྱོང་མགོན་པོ་ནག་པོ་ལ། །འཁོར་དུ་གྲུལ་བུམ་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །ཁྱོད་ཀྱིས་རྒྱས་པའི་ལས་མཛོད་ཅིག །ཧཱུྂ ནུབ་ཀྱི་ཕྱོགས་ཀྱི་དུར་ཁྲོད་ནས། །ཆོས་སྐྱོང་མགོན་པོ་ནག་པོ་ལ། །ཀླུ་བདུད་འབུམ་གྱི་འཁོར་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །ཁྱོད་ཀྱིས་དབང་གི་ལས་མཛོད་ཅིག །ཧཱུྂ བྱང་གི་ཕྱོགས་ཀྱི་དུར་ཁྲོད་ནས། །ཆོས་སྐྱོང་མགོན་པོ་ནག་པོ་ལ། །གནོད་སྦྱིན་འབུམ་གྱི་འཁོར་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །ཁྱོད་ཀྱིས་དྲག་པོའི་ལས་མཛོད་ཅིག །ཧཱུྂ ཤར་ལྷོའི་མཚམས་ཀྱི་དུར་ཁྲོད་ནས། །ཆོས་སྐྱོང་མགོན་པོ་ནག་པོ་ལ། །འཁོར་དུ་མེ་ལྷ་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །མེ་ལྷའི་དམག་ཚོགས་དགྲ་ལ་བསྒྱུར། །ཧཱུྂ ལྷོ་ནུབ་མཚམས་ཀྱི་དུར་ཁྲོད་ནས། །ཆོས་སྐྱོང་མགོན་པོ་ནག་པོ་ལ། །འཁོར་དུ་སྲིན་པོ་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །སྲིན་པོའི་དམག་ཚོགས་དགྲ་ལ་བསྒྱུར། ། ཧཱུྂ ནུབ་བྱང་མཚམས་ཀྱི་དུར་ཁྲོད་ནས། །ཆོས་སྐྱོང་མགོན་པོ་ནག་པོ་ལ། །འཁོར་དུ་རླུང་ལྷ་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །རླུང་ལྷའི་དམག་ཚོགས་དགྲ་ལ་བསྒྱུར། །ཧཱུྂ བྱང་ཤར་མཚམས་ཀྱི་དུར་ཁྲོད་ནས། །ཆོས་སྐྱོང་མགོན་པོ་ནག་པོ་ལ། །འཁོར་དུ་འབྱུང་པོ་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །འབྱུང་པོའི་དམག་ཚོགས་དགྲ་ལ་བསྒྱུར། །ཧཱུྂ སྟེང་གི་ཕྱོགས་ཀྱི་དུར་ཁྲོད་ནས། །ཆོས་སྐྱོང་མགོན་པོ་ནག་པོ་ལ། །འཁོར་དུ་ལྷ་ཆེན་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །ལྷ་ཆེན་དམག་ཚོགས་དགྲ་ལ་བསྒྱུར། །ཧཱུྂ

འོག་གི་ཕྱོགས་ཀྱི་དུར་ཁྲོད་ནས། །ཆོས་སྐྱོང་མགོན་པོ་ནག་པོ་ལ། །འཁོར་དུ་ས་བདག་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །ས་བདག་དམག་ཚོགས་དགྲ་ལ་བསྒྱུར། །ལས་སུ་སངས་རྒྱས་བསྟན་པ་སྲུང༌། །ཟས་སུ་ཤ་དང་ཁྲག་ལ་དགྱེས། །བརྒྱན་པའི་གཏོར་མ་འདི་བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །ཧཱུྂ ཆོས་སྐྱོང་མགོན་པོ་ནག་པོ་ཡི། །ཤར་ཕྱོགས་བཀའ་སྡོད་དམག་དཔོན་ནི། །དྲི་ཟའི་རྒྱལ་པོ་ཡུལ་འཁོར་བསྲུང༌། །སྐུ་ལ་དངུལ་ཁྲབ་དཀར་པོ་གསོལ། །ཕྱག་གཡས་པི་ཝང་རྒྱུད་མང་བསྣམས། །གཡོན་པ་ཤེལ་མདུང་རུ་དར་འཕྱར། །ཆིབས་སུ་ངང་པ་ཕྲུམ་དམར་བཅིབས། །འཁོར་དུ་དྲི་ཟ་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །དྲི་ཟའི་དམག་ཚོགས་དགྲ་ལ་བཟློག །བཟློག་གོ་དམར་ཆེན་གཏོར་མས་བཟློག །བསྒྱུར་རོ་དམ་ཉམས་དགྲ་ལ་སྒྱུར། །ཁྱོད་ཀྱིས་ཞི་བའི་ལས་མཛོད་ཅིག །བཅོལ་བའི་ཕྲིན་ལས་གྲུབ་པར་མཛོད། །ཧཱུྂ ཆོས་སྐྱོང་མགོན་པོ་ནག་པོ་ཡི། །ལྷོ་ཕྱོགས་བཀའ་སྡོད་དམག་དཔོན་ནི། །གྲུལ་བུམ་རྒྱལ་པོ་འཕགས་སྐྱེས་པོ། །སྐུ་ལ་ལྕགས་ཁྲབ་སྔོན་པོ་གསོལ། །ཕྱག་གཡས་ཤེས་རབ་རལ་གྲི་བསྣམས། །གཡོན་པ་ལྕགས་མདུང་རུ་དར་འཕྱར། །ཆིབས་སུ་སྔོན་པོ་སྒལ་ནག་བཅིབས། །འཁོར་དུ་གྲུལ་བུམ་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །གྲུལ་བུམ་དམག་ཚོགས་དགྲ་ལ་ཟློག །བཟློག་གོ་དམར་ཆེན་གཏོར་མས་ཟློག །བསྒྱུར་རོ་དམ་ཉམས་དགྲ་ལ་སྒྱུར། །ཁྱོད་ཀྱིས་རྒྱས་པའི་ལས་མཛོད་ཅིག །བཅོལ་བའི་ཕྲིན་ལས་གྲུབ་པར་མཛོད། །ཧཱུྂ ཆོས་སྐྱོང་མགོན་པོ་ནག་པོ་ཡི། །ནུབ་ཕྱོགས་བཀའ་སྡོད་དམག་དཔོན་ནི། །ཀླུ་དབང་རྒྱལ་པོ་སྤྱན་མི་བཟང༌། །སྐུ་ལ་ཟངས་ཁྲབ་དམར་པོ་གསོལ། །ཕྱག་གཡས་སྦྲུལ་གྱི་ཞགས་པ་བསྣམས། །གཡོན་པ་ཟངས་མདུང་རུ་དར་འཕྱར། །ཆིབས་སུ་འཚལ་བུ་རྟིང་དཀར་བཅིབས། །འཁོར་དུ་ཀླུ་བདུད་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །ཀླུ་བདུད་དམག་ཚོགས་དགྲ་ལ་ཟློག

།བཟློག་གོ་དམར་ཆེན་གཏོར་མས་ཟློག །བསྒྱུར་རོ་དམ་ཉམས་དགྲ་ལ་སྒྱུར། །ཁྱོད་ཀྱིས་དབང་གི་ལས་མཛོད་ཅིག །བཅོལ་བའི་ཕྲིན་ལས་གྲུབ་པར་མཛོད། །ཧཱུྂ ཆོས་སྐྱོང་མགོན་པོ་ནག་པོ་ལ། །བྱང་ཕྱོགས་བཀའ་སྡོད་དམག་དཔོན་ནི། །གནོད་སྦྱིན་རྒྱལ་པོ་རྣམ་ཐོས་སྲས། །སྐུ་ལ་གསེར་ཁྲབ་སེར་པོ་གསོལ། །ཕྱག་གཡས་རིན་ཆེན་བེ་ཅོན་བསྣམས། །གཡོན་པ་གསེར་མདུང་རུ་དར་འཕྱར། །ཆིབས་སུ་སེར་པོ་སྟག་འདབ་བཅིབས། །འཁོར་དུ་གནོད་སྦྱིན་འབུམ་གྱིས་བསྐོར། །བརྒྱན་པའི་གཏོར་མ་འདི་བཞེས་ལ། །གནོད་སྦྱིན་དམག་ཚོགས་དགྲ་ལ་ཟློག །བཟློག་གོ་དམག་ཆེན་གཏོར་མས་ཟློག །བསྒྱུར་རོ་དམ་ཉམས་དགྲ་ལ་སྒྱུར། །ཁྱོད་ཀྱིས་དྲག་པོའི་ལས་མཛོད་ཅིག །དགྲ་བགེགས་ཐལ་བའི་རྡུལ་དུ་རློག །ཧཱུྂ སྟོང་གསུམ་སྟོང་གི་འཇིག་རྟེན་ན། །ཤར་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་ཀྱང་བཛྲ་ཧེ་རུ་ཀཿ །བཛྲ་གར་གྱིས་བྲོ་བརྡུངས་པས། །བདུད་ནི་ཕྱེ་མར་བརླག་པའི་བྲོ། །རྒྱུ་དྲུག་གནས་སུ་སྒྲོལ་བའི་བྲོ། །རུས་པ་ཐལ་ཕྱེར་བརྡུངས་པ་ལས། །རླུང་ནག་འཚུབ་མས་ཁམས་གསུམ་གཏོར། །སྟམྦྷ་ནན་ཏེ་ཀུ་རུ་ལཾ། །ཧཱུྂ སྟོང་གསུམ་སྟོང་གི་འཇིག་རྟེན་ན། །ལྷོ་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་ཀྱང་རཏྣ་ཧེ་རུ་ཀཿ །རཏྣ་གར་གྱིས་བྲོ་བརྡུངས་པས། །བདུད་ནི་ཕྱེ་མར་བརླག་པའི་བྲོ། །རྒྱུ་དྲུག་གནས་སུ་སྒྲོལ་བའི་བྲོ། །རུས་པ་ཐལ་ཕྱེར་བརྡུངས་པ་ལས། །རླུང་ནག་འཚུབ་མས་ཁམས་གསུམ་གཏོར། །སྟམྦྷ་ནན་ཏེ་ཀུ་རུ་ལཾ། །ཧཱུྂ སྟོང་གསུམ་སྟོང་གི་འཇིག་རྟེན་ན། །ནུབ་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་ཀྱང་པདྨ་ཧེ་རུ་ཀཿ །པདྨ་གར་གྱིས་བྲོ་བརྡུངས་པས། །བདུད་ནི་ཕྱེ་མར་བརླག་པའི་བྲོ། །རྒྱུ་དྲུག་གནས་སུ་སྒྲོལ་བའི་བྲོ། །རུས་པ་ཐལ་ཕྱེར་བརྡུངས་པ་ལས། །རླུང་ནག་འཚུབ་མས་ཁམས་གསུམ་གཏོར། །སྟམྦྷ་ནན་ཏེ་ཀུ་རུ་ལཾ། །ཧཱུྂ

སྟོང་གསུམ་སྟོང་གི་འཇིག་རྟེན་ན། །བྱང་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་ཀྱང་ཀརྨ་ཧེ་རུ་ཀཿ །ཀརྨ་གར་གྱིས་བྲོ་བརྡུངས་པས། །བདུད་ནི་ཕྱེ་མར་བརླག་པའི་བྲོ། །རྒྱུ་དྲུག་གནས་སུ་སྒྲོལ་བའི་བྲོ། །རུས་པ་ཐལ་ཕྱེར་བརྡུངས་པ་ལས། །རླུང་ནག་འཚུབ་མས་ཁམས་གསུམ་གཏོར། །སྟམྦྷ་ནན་ཏེ་ཀུ་རུ་ལཾ། །ཧཱུྂ སྟོང་གསུམ་སྟོང་གི་འཇིག་རྟེན་ན། །དབུས་ཕྱོགས་སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་ཀུན། །ཀུན་ཀྱང་བུདྡྷ་ཧེ་རུ་ཀཿ །བུདྡྷ་གར་གྱིས་བྲོ་བརྡུངས་པས། །བདུད་ནི་ཕྱེ་མར་བརླག་པའི་བྲོ། །རྒྱུ་དྲུག་གནས་སུ་སྒྲོལ་བའི་བྲོ། །རུས་པ་ཐལ་ཕྱེར་བརྡུངས་པ་ལས། །རླུང་ནག་འཚུབ་མས་ཁམས་གསུམ་གཏོར། །སྟམྦྷ་ནན་ཏེ་ཀུ་རུ་ལཾ། །ཡ་མ་བྱ་བའི་དམ་སྲི་ཁྱོད། །མནན་ནམ་དེ་ནི་མ་མནན་ན། །རི་རབ་ཆེན་པོའི་འོག་ཏུ་མནན། །བསྐྱུར་རམ་དེ་ནི་མ་བསྐྱུར་ན། །རྒྱ་མཚོ་ཆེན་པོའི་ནང་དུ་སྐྱུར། །བསྐྱོན་ནམ་དེ་ནི་མ་བསྐྱོན་ན། །རླུང་གི་འཁོར་ལོའི་རྩིབས་ལ་སྐྱོན། །གཏད་དམ་དེ་ནི་མ་གཏད་ན། །ལས་ཀྱི་གཤིན་རྗེའི་ལག་ཏུ་གཏད། །བྷྱོཿ ཡ་མ་བྱ་བའི་དམ་སྲི་ཁྱོད། །སྟེང་གི་ཕྱོགས་སུ་མ་ལྡང་ཅིག །དགྲ་བགེགས་ཤཱནྟིཾ་ཀུ་རུ་ཡེ་སྭཱ་ཧཱ། །བྷྱོཿ དང་པོ་དཔལ་ཆེན་ཧེ་རུ་ཀའི་རྒྱ། །གཉིས་པ་ཐབས་དང་ཤེས་རབ་རྒྱ། །གསུམ་པ་སྐུ་གསུང་ཐུགས་ཀྱི་རྒྱ། །བཞི་པ་ཚད་མེད་བཞི་ཡི་རྒྱ། །ལྔ་པ་རྒྱལ་བ་རིགས་ལྔའི་རྒྱ། །དྲུག་པ་ཐུབ་པ་དྲུག་གི་རྒྱ། །བདུན་པ་སངས་རྒྱས་རབས་བདུན་རྒྱ། །བརྒྱད་པ་སེམས་དཔའ་བརྒྱད་ཀྱི་རྒྱ། །དགུ་པ་ཐེག་པ་རིམ་དགུའི་རྒྱ། །བཅུ་པ་ཁྲོ་བོ་བཅུ་ཡི་རྒྱ། །བཅུ་གཅིག་ཕན་ཆད་མྱ་ངན་འདས། །ཡ་མ་བྱ་བའི་དམ་སྲི་ཁྱོད། །སྟེང་གི་ཕྱོགས་སུ་མ་ལྡང་ཞིག །དགྲ་བགེགས་ཐམས་ཅད་ཤཱནྟིཾ་ཀུ་རུ་ཡེ་སྭ་ཧཱ། རྗེས་གཏང་རག་གི་མཆོད་པ་ནི། ཨོཾ་ཤྲཱི་ཧེ་རུ་ཀ་མ་ཧཱ་ཀཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ།

ཨོཾ་ཤྲཱི་ཧེ་རུ་ཀ་མ་ཧཱ་ཀཱ་ལ་ས་པ་རི་ཝཱ་ར་པཱ་དྱཾ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་མ་ཧཱ་ཀཱ་ལ་ས་པ་རི་ཝཱ་ར་པུཥྤེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་མ་ཧཱ་ཀཱ་ལ་ས་པ་རི་ཝཱ་ར་དྷཱུ་པེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་མ་ཧཱ་ཀཱ་ལ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་མ་ཧཱ་ཀཱ་ལ་ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀ་མ་ཧཱ་ཀཱ་ལ་ས་པ་རི་ཝཱ་ར་ནཻ་ཝི་དྱ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་ཧེ་རུ་ཀཱ་མ་ཧཱ་ཀཱ་ལ་ས་པ་རི་ཝཱ་ར ་ ཤཔད་པྲ་ཏཱིཙྪ་སྭཱ་ཧཱ། ཞེས་གཏང་རག་གི་མཆོད་པ་འབུལ། །དེ་ནས་བསྟོད་པ་བྱ་བ་ནི། ཨོཾ་ཨཱཿཧཱུྂ། དཔལ་ལྡན་ཧེ་རུ་ཀ་ཡི་སྤྲུལ་པ་མཆོག །གདུག་པ་ཀུན་འདུལ་གསང་བའི་མགོན་པོ་ནི། །ཡབ་ཡུམ་ཞལ་སྦྱོར་བྱ་རོག་སྤྲུལ་པ་འགྱེད། །ཐུབ་པའི་བསྟན་སྲུང་ཕྲིན་ལས་མཛད་ལ་བསྟོད། ། བཟོད་གསོལ་ནི། གང་ཡང་བདག་བློ་གཏི་མུག་པས། །ལེགས་སྤྱད་འདི་ལ་ཉེས་གྱུར་གང༌། །གང་ཕྱིར་ལུས་ཅན་སྐྱོན་གྱུར་པ། །དེ་ཀུན་མགོན་པོས་བཟོད་པར་མཛོད། །བདག་ཅག་ལས་དང་པོ་པའི་གང་ཟག་ཏུ་གྱུར་པས། ཆོ་ག་ལ་ལྷག་ཆད་གྱུར་པ། ཏིང་ངེ་འཛིན་ལ་ཐང་ལྷོད་དུ་གྱུར་པ། ཁས་ལེན་གོང་དུ་ཆེས་པས། ལག་ལེན་འོག་ཏུ་ཆུང་བ། ཆོ་གའི་གྲ་ཆག་པ། ཟུར་ཉམས་པ། བཟླས་བརྗོད་མ་དག་པ། མཆོད་པའི་འབྱོར་ཚོགས་ཆུང་བ་ལ་སོགས་པ། ནོངས་པའི་ཚོགས་ཅི་མཆིས་པ་ཐམས་ཅད་མགོན་པོ་ཐུགས་རྗེ་ཆེན་པོ་དང་ལྡན་པ་སྲུང་མ་དམ་ཚིག་ཅན་རྣམས་ཀྱི་སྤྱན་སྔར་མཐོལ་ཤིང་བཤགས་པས་བྱང་ཞིང་དག་པ་དང༌། བདག་གི་ཚེ་འདིའི་རྐྱེན། ཕྱི་མའི་སྒྲིབ་པ། ས་ལམ་གྱི་བར་ཆད། དངོས་གྲུབ་ཀྱི་གེགས་སུ་མི་འགྱུར་བར་མཛད་དུ་གསོལ། ༈ ཤིས་བརྗོད་ནི། རྡོ་རྗེ་འཆང་ཆེན་ཏིལླི་ནཱ་རོ་དང༌། །མར་པ་མི་ལ་ཆོས་རྗེ་སྒམ་པོ་པ། །ཕག་མོ་གྲུ་པ་རྒྱལ་བ་འབྲི་གུང་པ། །བཀའ་བརྒྱུད་བླ་མ་རྣམས་ཀྱི་བཀྲ་ཤིས་ཤོག ༈ །སངས་རྒྱས་གཙོ་ལ་ཡོན་ཏན་མཆོག་མངའ་བའི། །སྐྱེ་དགུས་བསྟོད་ཅིང་སྨོན་ལམ་སྤྲིན་ཚོགས་འདུས། །གོ་འཕང་མཆོག་བརྙེས་བསྟོད་པའི་ཆར་འབེབས་པ། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག

།སྐྱོབ་པའི་ཆོས་ལ་ལེགས་པའི་མཆོག་མངའ་བ། །ཤིན་ཏུ་ཕན་དང་བདེ་དང་ངེས་གསུངས་པ། །འཁོར་བ་རྟག་བདེ་མྱ་ངན་འདས་ཐོབ་པ། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །དགེ་འདུན་སྡེ་ལ་མཐུ་དཔལ་རྨད་བྱུང་བ། །བསླབ་གཞི་ལེགས་བཅས་བརྩོན་པའི་རྣལ་འབྱོར་པས། །བདག་ནི་མགོན་པོ་ཆེན་པོའི་ལམ་ཞུགས་པ། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག ༈ །ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་པདྨོ་རྒྱས་པ་འདབ་འདྲའི་སྤྱན་མངའ་བ། །འདི་ནི་འཇིག་རྟེན་དགེ་བའི་བཀྲ་ཤིས་དང་པོའོ། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །ཆོས་ཀྱི་དམ་པ་སྐྱེ་དགུ་རྣམས་ལ་ཞི་བྱེད་པ། །འདི་ནི་འཇིག་རྟེན་དགེ་བའི་བཀྲ་ཤིས་གཉིས་པའོ། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །དགེ་འདུན་དམ་པ་ཆོས་ལྡན་ཐོས་པའི་བཀྲ་ཤིས་ཕྱུག །ལྷ་དང་མི་དང་ལྷ་མ་ཡིན་གྱི་མཆོད་པའི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །འདི་ནི་འཇིག་རྟེན་དགེ་བའི་བཀྲ་ཤིས་གསུམ་པའོ། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག ༈ །རྒྱལ་བ་སྲས་བཅས་བསོད་ནམས་མཐུ་དག་དང༌། །ལྷ་རྣམས་ཀུན་གྱིས་ལེགས་པར་བསམས་པ་དང༌། །གསང་སྔགས་རིག་སྔགས་ཀུན་གྱི་མཐུ་སྟོབས་དང༌། །བདེན་པར་སྨྲ་བ་རྣམས་ཀྱི་བདེན་ཚིག་གིས། །བསོད་ནམས་རི་བོ་བཞིན་དུ་བརྟན་པ་དང༌། །བརྒྱུད་འཛིན་ཉི་ཟླ་བཞིན་དུ་གསལ་བ་དང༌། །སྙན་པས་ནམ་མཁའ་བཞིན་དུ་ཁྱབ་གྱུར་པའི། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག། ༈ །བགེགས་རིགས་སྟོང་ཕྲག་བརྒྱད་ཅུ་ཞི་བ་དང༌། །མི་མཐུན་གནོད་པའི་རྐྱེན་དང་བྲལ་བ་དང༌། །མཐུན་པ་གྲུབ་ཅིང་ཕུན་སུམ་ཚོགས་གྱུར་པའི། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག

།ལོ་བརྒྱ་ཐུབ་ཅིང་སྟོན་བརྒྱ་མཐོང་བ་དང༌། །ཚེ་རིང་ནད་མེད་ལོངས་སྤྱོད་འཕེལ་བ་དང༌། །ཐེག་པ་མཆོག་ལ་ངེས་པར་ཞུགས་གྱུར་པའི། །བཀྲ་ཤིས་དེས་ཀྱང་འདིར་བདེ་ལེགས་ཤོག །སྦྱིན་པ་གཏོང་ཞིང་ཚུལ་ཁྲིམས་བསྲུང་བ་དང༌། །བཟོད་པ་བསྒོམས་ཞིང་བརྩོན་འགྲུས་རྩོམ་པ་དང༌། །མཉམ་པར་འཇོག་ཅིང་གནས་ལུགས་རྟོགས་གྱུར་པའི། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །རྒྱལ་མཚན་རྩེ་མོ་དབང་གི་རྒྱལ་པོ་ལྟར། །ལྷག་པའི་ལྷ་ཡི་གཙུག་གི་རྒྱན་གྱུར་པའི། །སྒྲུབ་པ་པོ་ལ་དངོས་གྲུབ་མཆོག་རྩོལ་བའི། །བླ་མའི་བཀྲ་ཤིས་འདིར་ནི་བརྒྱན་གྱུར་ཅིག །ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག །དཔའ་བོ་མཁའ་འགྲོ་རྣམས་ཀྱི་བཀྲ་ཤིས་ཤོག །ཆོས་སྐྱོང་སྲུང་མ་རྣམས་ཀྱི་བཀྲ་ཤིས་ཤོག །ནོར་ལྷ་གཏེར་བདག་རྣམས་ཀྱི་བཀྲ་ཤིས་ཤོག །མི་འགྱུར་ལྷུན་པོ་སྐུ་ཡི་བཀྲ་ཤིས་ཤོག །ཡན་ལག་དྲུག་ཅུ་གསུང་གི་བཀྲ་ཤིས་ཤོག །མཐའ་བྲལ་དྲི་མེད་ཐུགས་ཀྱི་བཀྲ་ཤིས་ཤོག །རྒྱལ་བའི་སྐུ་གསུང་ཐུགས་ཀྱི་བཀྲ་ཤིས་ཤོག །སྔོན་ཚེ་བཅོམ་ལྡན་འདས་ཀྱི་སྤྱན་སྔ་རུ། །སྒྲུབ་པ་བྱེད་པའི་གང་ཟག་ལ། །བུ་བཞིན་སྐྱོང་བར་ཞལ་བཞེས་པའི། །ཆོས་སྐྱོང་སྲུང་མ་རྣམས་ཀྱི་བཀྲ་ཤིས་ཤོག །ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ལ་བདེ་ལེགས་ཤིང༌། །ཉིན་མཚན་རྟག་ཏུ་བདེ་ལེགས་པ། །དཀོན་མཆོག་གསུམ་གྱི་དེང་འདིར་སྩོལ། །འབྱུང་པོ་གང་དག་འདིར་ནི་ལྷགས་གྱུར་ཏམ། །ས་འམ་འོན་ཏེ་བར་སྣང་འཁོད་ཀྱང་རུང༌། །སྐྱེ་དགུའི་ཚོགས་ལ་རྟག་ཏུ་བྱམས་བྱེད་ཅིང༌། །ཉིན་དང་མཚན་དུ་ཆོས་ལ་སྤྱོད་པར་ཤོག །

དེ་ནས་ཡི་གེ་བརྒྱ་པས་ལྷག་ཆད་ཁ་སྐོང༌། །མདོ་བསྔོ་བ་སྨོན་ལམ་བརྗོད་ནས་ཉེར་བསྡུ་བྱ་བ་ནི། རང་གི་ཐུགས་ཀའི་ཧཱུྂ་ལས་འོད་ཟེར་འཕྲོས། སྣོད་བཅུད་འོད་དུ་ཞུ། གཞལ་ཡས་ཁང་ལ་ཐིམ། གཞལ་ཡས་ཁང་འོད་དུ་ཞུ། ལྷ་མོ་བཞི་ལ་ཐིམ། ལྷ་མོ་བཞི་འོད་དུ་ཞུ། ཡུམ་ལ་ཐིམ། ཡུམ་འོད་དུ་ཞུ། ཡབ་ལ་ཐིམ། ཡབ་འོད་དུ་ཞུ། ཐུགས་ཀའི་ཧཱུྂ་ལ་ཐིམ། ཧཱུྂ་ཡིག་ཞབས་ཀྱུ་ལ། དེ་ཧ་ལ། ཧ་ཁོག་པ་ལ། ཁོག་པ་མགོ་བོ་ལ། མགོ་བོ་ཟླ་ཚེས་ལ། ཟླ་ཚེས་ཐིག་ལེ་ལ། ཐིག་ལེ་ནཱ་ད་ལ་ཐིམ་ཞིང༌། ནཱ་དའང་མི་དམིགས་པར་གྱུར། སྟོང་པའི་ངང་ལས། རང་ཉིད་ཐུན་མཚམས་ཀྱི་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ། གཡས་བརྐྱང་བའི་སྟབས་ཀྱིས་བཞུགས་པའི་གནས་གསུམ་ཡི་གེ་གསུམ་གྱིས་མཚན་པར་གྱུར། ཨོཾ་ ཞེས་ཕྱག་རྒྱ་སྤྱི་བོར་བཞག་པས་ལུས་བྱིན་གྱིས་བརླབས། ཨཱཿ ཞེས་ཕྱག་རྒྱ་མགྲིན་པར་གུང་མོ་གཉིས་རྩེ་སྤྲད་པས་ངག་བྱིན་གྱིས་བརླབས། ཧཱུྂ ཞེས་རྡོ་རྗེ་བསྡམས་པའི་ཕྱག་རྒྱ་སྙིང་ཁར་སྦྱར་བས་ཡིད་བྱིན་གྱིས་བརླབས། ཨོཾ་ཨཱཿཧཱུྂ། ཧཱུྂ་ཨཱཿཨོཾ། ཞེས་ཕྱག་རྒྱ་དང་འདོན་པ་ཡར་ལྡོག་ཅིང་བསྲུང་བར་བྱའོ། ཨོཾ་སྭ་སྟི། གང་ཞིག་ལྷུན་གྲུབ་ཁ་སྦྱོར་སྲིད་ཞི་མཉམ་ཉིད་བདེ་ཆེན་ལོངས་སྐུ་དང༌། །འགྱུར་མེད་སྟོང་དང་སྙིང་རྗེས་བསྐྲུན་པའི་ཡུམ་ཆེན་མཁའ་ཀློང་བདག་མེད་ཆོས་ཀྱི་སྐུ། །ཟུང་འཇུག་སྐུ་དང་སྤྲུལ་པའི་སྐུ་ཅན་མཁའ་འགྲོ་ཆེན་མོ་བཞི། །ངོ་བོ་ཉིད་སྐུ་བསྟན་པའི་ཡེ་ཤེས་དཀྱིལ་འཁོར་བླ་མེད་སྙིང་པོའི་ཚོགས་ལ་གུས་ཕྱག་འཚལ། །ཡོན་ཏན་ཕྲིན་ལས་སྒྲུབ་བྱེད་དཔལ་མགོན་ནག་པོ་ཆེན་པོ་ནི། །ཐུགས་རྗེའི་བྱིན་རླབས་རྨད་བྱུང་སྔོན་གྱི་དམ་བཅའ་བརྟན་པས་དུས་ལས་མི་གཡོ་བསྟན་པའི་གཉེར་མཛད་པ། །རྣལ་འབྱོར་རྒྱུད་དང་ལྡན་ཞིང་དམ་ཚིག་ཅན་གྱིས་བསྒྲུབ་བསྐུལ་གསོལ་བཏབ་ན། །མཆོག་དང་ཐུན་མོང་ལ་སོགས་འདོད་པའི་འབྲས་བུ་བསྟན་པའི་གཉེར་གཏད་མ་ལུས་གྲུབ་པར་མཛོད། །

ཅེས་བསྟོད་ཅིང་འདོད་དོན་བྱས་ནས་གྲ་སློབ་རྗེས་འཇུག་རྣམས་ལ་གདམས་པ་ནི། ཆོས་རྗེ་འཇིག་རྟེན་གསུམ་གྱི་མགོན་པོའི་གྲུབ་མཐའ་ཆེན་མོ་རྣམས་སུ། གཞན་གྱི་ཆོས་ལ་མ་སྨད། མ་སྨད་པས་ཆོས་སྤོང་གི་ལས་སུ་མི་འགྲོ། གཞན་གྱི་རྗེས་སུ་མ་འབྲངས། མ་འབྲངས་པས་ལམ་ལོག་པར་མི་འགྱུར་གསུངས་པས། རྗེ་གོང་མ་རྣམས་ཀྱི་ཕྱག་བཞེས་ཆེན་མོའི་ལས་རིམ་རྣམས་ཀྱི་ལུགས་དང༌། དཀོན་གཉེར་ཤཱཀྱ་དཔལ་གྱིས་ཐུགས་དམ་དུ་སྒྲིགས་པའི་ལས་རིམ་རྣམས་ལ་གཞི་བྱས། གཞན་གྱི་ལུགས་ཀྱི་ལས་རིམ་དང་མ་འདྲེས་པར་བྱས་ཏེ། བདེ་མགོན་གྱི་ཕྱག་ལེན་མ་འཆུགས་པའི་བརྒྱུད་རིམ་གཙང་ཞིང་ཟམ་མ་ཆད་པ་བྱིན་ཆགས་པ་འདི་ཉིད་ཕྱི་རབས་པ་ལས་དང་པོ་རྣམས་ཀྱི་དོན་དང༌། ཁྱད་པར་དུ་ཡང་རྒྱལ་བ་འབྲི་གུང་པའི་བསྟན་པ་མི་ནུབ་ཅིང་རྒྱས་པར་བྱ་བའི་ཕྱིར་དང༌། རང་རེའི་སྲས་ཀྱི་ཐུ་བོ་བླ་མ་ཆེན་པོ་བསོད་ནམས་རྒྱ་མཚོ་བ་སོགས་ཀྱིས་བསྐུལ་བའི་ངོར་ཆུ་མོ་ལུག་གི་ལོའི་ཡར་ཚེས་བཟང་པོ་ལ། འབྲི་གུང་འོག་མིན་གྱི་གཙུག་ལག་ཁང་ཆེན་པོར། སྤྱན་སྔ་ཀུན་དགའ་རིན་ཆེན་ཆོས་ཀྱི་རྒྱལ་མཚན་དཔལ་བཟང་པོས་སྦྱར་བའོ། །འདིས་བསྟན་པ་དང་སེམས་ཅན་ཐམས་ཅད་ལ་ཕན་ཐོགས་པར་གྱུར་ཅིག། །།མངྒལཾ།།